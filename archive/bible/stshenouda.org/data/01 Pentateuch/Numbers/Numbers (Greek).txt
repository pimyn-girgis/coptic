ΑΡΙΘΜΟΙ

1 1Καὶ ἐλάλησεν κύριος πρὸς Μωυσῆν ἐν τῇ ἐρήµῳ τῇ Σινα ἐν τῇ σκηνῇ τοῦ µαρτυρίου ἐν µιᾷ τοῦ
µηνὸς τοῦ δευτέρου ἔτους δευτέρου ἐξελθόντων αὐτῶν ἐκ γῆς Αἰγύπτου λέγων 2Λάβετε ἀρχὴν πάσης συναγωγῆς υἱῶν Ισραηλ κατὰ συíενείας αὐτῶν κατ’ οἴκους πατριῶν αὐτῶν κατὰ ἀριθµὸν ἐξ ὀνόµατος αὐτῶν κατὰ κεφαλὴν αὐτῶν, πᾶς ἄρσην 3ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν δυνάµει Ισραηλ, ἐπισκέψασθε αὐτοὺς σὺν δυνάµει αὐτῶν, σὺ καὶ Ααρων ἐπισκέψασθε αὐτούς.
4καὶ µεθ’ ὑµῶν ἔσονται ἕκαστος κατὰ φυλὴν ἑκάστου ἀρχόντων, κατ’ οἴκους πατριῶν ἔσονται. 5καὶ
ταῦτα τὰ ὀνόµατα τῶν ἀνδρῶν, οἵτινες παραστήσονται µεθ’ ὑµῶν· τῶν Ρουβην Ελισουρ υἱὸς Σεδιουρ· 6τῶν Συµεων Σαλαµιηλ υἱὸς Σουρισαδαι· 7τῶν Ιουδα Ναασσων υἱὸς Αµιναδαβ· 8τῶν Ισσαχαρ Ναθαναηλ υἱὸς Σωγαρ· 9τῶν Ζαβουλων Ελιαβ υἱὸς Χαιλων· 10τῶν υἱῶν Ιωσηφ, τῶν Εφραιµ Ελισαµα υἱὸς Εµιουδ, τῶν Μανασση Γαµαλιηλ υἱὸς Φαδασσουρ· 11τῶν Βενιαµιν Αβιδαν υἱὸς Γαδεωνι· 12τῶν Δαν Αχιεζερ υἱὸς Αµισαδαι· 13τῶν Ασηρ Φαγαιηλ υἱὸς Εχραν· 14τῶν Γαδ Ελισαφ υἱὸς Ραγουηλ· 15τῶν Νεφθαλι Αχιρε υἱὸς Αιναν. 16οὗτοι ἐπίκλητοι τῆς συναγωγῆς, ἄρχοντες τῶν φυλῶν κατὰ πατριάς, χιλίαρχοι Ισραηλ εἰσίν. 17καὶ ἔλαβεν Μωυσῆς καὶ Ααρων τοὺς ἄνδρας τούτους τοὺς ἀνακληθέντας ἐξ ὀνόµατος 18καὶ πᾶσαν τὴν συναγωγὴν συνήγαγον ἐν µιᾷ τοῦ µηνὸς τοῦ δευτέρου ἔτους καὶ ἐπηξονοῦσαν κατὰ γενέσεις αὐτῶν κατὰ πατριὰς αὐτῶν κατὰ ἀριθµὸν ὀνοµάτων αὐτῶν ἀπὸ εἰκοσαετοῦς καὶ ἐπάνω πᾶν ἀρσενικὸν κατὰ κεφαλὴν αὐτῶν, 19ὃν τρόπον συνέταξεν κύριος τῷ Μωυσῇ· καὶ ἐπεσκέπησαν ἐν τῇ ἐρήµῳ τῇ Σινα.
20Καὶ ἐγένοντο οἱ υἱοὶ Ρουβην πρωτοτόκου Ισραηλ κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 21ἡ ἐπίσκεψις αὐτῶν ἐκ τῆς φυλῆς Ρουβην ἓξ καὶ τεσσαράκοντα χιλιάδες καὶ πεντακόσιοι. — 22τοῖς υἱοῖς Συµεων κατὰ συíενείας
αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 23ἡ ἐπίσκεψις αὐτῶν ἐκ τῆς φυλῆς Συµεων ἐννέα καὶ πεντήκοντα χιλιάδες καὶ τριακόσιοι. — 24τοῖς υἱοῖς Ιουδα κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 25ἡ ἐπίσκεψις αὐτῶν ἐκ τῆς φυλῆς Ιουδα τέσσαρες καὶ ἑβδοµήκοντα χιλιάδες καὶ ἑξακόσιοι. — 26τοῖς υἱοῖς Ισσαχαρ κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 27ἡ ἐπίσκεψις αὐτῶν ἐκ τῆς φυλῆς Ισσαχαρ τέσσαρες καὶ πεντήκοντα χιλιάδες καὶ τετρακόσιοι. — 28τοῖς υἱοῖς Ζαβουλων κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 29ἡ ἐπίσκεψις αὐτῶν ἐκ τῆς φυλῆς Ζαβουλων ἑπτὰ καὶ πεντήκοντα χιλιάδες καὶ τετρακόσιοι. — 30τοῖς υἱοῖς Ιωσηφ υἱοῖς Εφραιµ κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 31ἡ ἐπίσκεψις αὐτῶν ἐκ τῆς φυλῆς Εφραιµ τεσσαράκοντα χιλιάδες καὶ πεντακόσιοι. — 32τοῖς υἱοῖς Μανασση κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 33ἡ ἐπίσκεψις αὐτῶν ἐκ τῆς φυλῆς Μανασση δύο καὶ τριάκοντα χιλιάδες καὶ διακόσιοι. — 34τοῖς υἱοῖς Βενιαµιν κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 35ἡ ἐπίσκεψις αὐτῶν ἐκ τῆς φυλῆς Βενιαµιν πέντε καὶ τριάκοντα χιλιάδες καὶ τετρακόσιοι. — 36τοῖς υἱοῖς Γαδ κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 37ἡ ἐπίσκεψις αὐτῶν ἐκ τῆς φυλῆς Γαδ πέντε καὶ τεσσαράκοντα χιλιάδες καὶ ἑξακόσιοι καὶ πεντήκοντα. — 38τοῖς υἱοῖς Δαν κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 39ἡ ἐπίσκεψις αὐτῶν ἐκ τῆς φυλῆς Δαν δύο καὶ ἑξήκοντα χιλιάδες καὶ ἑπτακόσιοι. — 40τοῖς υἱοῖς Ασηρ κατὰ συíενείας αὐτῶν κατὰ δήµους αὐτῶν κατ’ οἴκους πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει, 41ἡ ἐπίσκεψις αὐτῶν ἐκ τῆς φυλῆς Ασηρ µία καὶ τεσσαράκοντα χιλιάδες καὶ πεντακόσιοι. — 42τοῖς υἱοῖς Νεφθαλι κατὰ συíενείας αὐτῶν κατὰ δήµους αὐτῶν κατ’ οἴκους
πατριῶν αὐτῶν κατὰ ἀριθµὸν ὀνοµάτων αὐτῶν κατὰ κεφαλὴν αὐτῶν, πάντα ἀρσενικὰ ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος ἐν τῇ δυνάµει,
43Ἡ ἐπίσκεψις αὐτῶν ἐκ τῆς φυλῆς Νεφθαλι τρεῖς καὶ πεντήκοντα χιλιάδες καὶ τετρακόσιοι. — 44αὕτη ἡ ἐπίσκεψις, ἣν ἐπεσκέψαντο Μωυσῆς καὶ Ααρων καὶ οἱ ἄρχοντες Ισραηλ, δώδεκα ἄνδρες· ἀνὴρ εἷς κατὰ φυλὴν µίαν κατὰ φυλὴν οἴκων πατριᾶς ἦσαν. 45καὶ ἐγένετο πᾶσα ἡ ἐπίσκεψις υἱῶν Ισραηλ σὺν δυνάµει αὐτῶν ἀπὸ εἰκοσαετοῦς καὶ ἐπάνω, πᾶς ὁ ἐκπορευόµενος παρατάξασθαι ἐν Ισραηλ, 46ἑξακόσιαι χιλιάδες καὶ τρισχίλιοι καὶ πεντακόσιοι καὶ πεντήκοντα.
47Οἱ δὲ Λευῖται ἐκ τῆς φυλῆς πατριᾶς αὐτῶν οὐκ ἐπεσκέπησαν ἐν τοῖς υἱοῖς Ισραηλ. 48καὶ
ἐλάλησεν κύριος πρὸς Μωυσῆν λέγων 49Ὅρα τὴν φυλὴν τὴν Λευι οὐ συνεπισκέψῃ καὶ τὸν ἀριθµὸν αὐτῶν οὐ λήµψῃ ἐν µέσῳ τῶν υἱῶν Ισραηλ. 50καὶ σὺ ἐπίστησον τοὺς Λευίτας ἐπὶ τὴν σκηνὴν τοῦ
µαρτυρίου καὶ ἐπὶ πάντα τὰ σκεύη αὐτῆς καὶ ἐπὶ πάντα, ὅσα ἐστὶν ἐν αὐτῇ· αὐτοὶ ἀροῦσιν τὴν σκηνὴν καὶ πάντα τὰ σκεύη αὐτῆς, καὶ αὐτοὶ λειτουργήσουσιν ἐν αὐτῇ καὶ κύκλῳ τῆς σκηνῆς παρεµβαλοῦσιν. 51καὶ ἐν τῷ ἐξαίρειν τὴν σκηνὴν καθελοῦσιν αὐτὴν οἱ Λευῖται καὶ ἐν τῷ παρεµβάλλειν τὴν σκηνὴν ἀναστήσουσιν· καὶ ὁ ἀλλογενὴς ὁ προσπορευόµενος ἀποθανέτω. 52καὶ παρεµβαλοῦσιν οἱ υἱοὶ Ισραηλ ἀνὴρ ἐν τῇ ἑαυτοῦ τάξει καὶ ἀνὴρ κατὰ τὴν ἑαυτοῦ ἡγεµονίαν σὺν δυνάµει αὐτῶν· 53οἱ δὲ Λευῖται παρεµβαλέτωσαν ἐναντίον κυρίου κύκλῳ τῆς σκηνῆς τοῦ µαρτυρίου, καὶ οὐκ ἔσται ἁµάρτηµα ἐν υἱοῖς Ισραηλ. καὶ φυλάξουσιν οἱ Λευῖται αὐτοὶ τὴν φυλακὴν τῆς σκηνῆς τοῦ µαρτυρίου. 54καὶ ἐποίησαν οἱ υἱοὶ Ισραηλ κατὰ πάντα, ἃ ἐνετείλατο κύριος τῷ Μωυσῇ καὶ Ααρων, οὕτως ἐποίησαν.
2	1Καὶ ἐλάλησεν κύριος πρὸς Μωυσῆν καὶ Ααρων λέγων 2Ἄνθρωπος ἐχόµενος αὐτοῦ κατὰ
τάγµα κατὰ σηµέας κατ’ οἴκους πατριῶν αὐτῶν παρεµβαλέτωσαν οἱ υἱοὶ Ισραηλ· ἐναντίοι κύκλῳ τῆς σκηνῆς τοῦ µαρτυρίου παρεµβαλοῦσιν οἱ υἱοὶ Ισραηλ. 3καὶ οἱ παρεµβάλλοντες πρῶτοι κατ’ ἀνατολὰς τάγµα παρεµβολῆς Ιουδα σὺν δυνάµει αὐτῶν, καὶ ὁ ἄρχων τῶν υἱῶν Ιουδα Ναασσων υἱὸς Αµιναδαβ· 4δύναµις αὐτοῦ οἱ ἐπεσκεµµένοι τέσσαρες καὶ ἑβδοµήκοντα χιλιάδες καὶ ἑξακόσιοι. 5καὶ οἱ παρεµβάλλοντες ἐχόµενοι φυλῆς Ισσαχαρ, καὶ ὁ ἄρχων τῶν υἱῶν Ισσαχαρ Ναθαναηλ υἱὸς Σωγαρ· 6δύναµις αὐτοῦ οἱ ἐπεσκεµµένοι τέσσαρες καὶ πεντήκοντα χιλιάδες καὶ τετρακόσιοι. 7καὶ οἱ παρεµβάλλοντες ἐχόµενοι φυλῆς Ζαβουλων, καὶ ὁ ἄρχων τῶν υἱῶν Ζαβουλων Ελιαβ υἱὸς Χαιλων· 8δύναµις αὐτοῦ οἱ ἐπεσκεµµένοι ἑπτὰ καὶ πεντήκοντα χιλιάδες καὶ τετρακόσιοι. 9πάντες οἱ ἐπεσκεµµένοι ἐκ τῆς παρεµβολῆς Ιουδα ἑκατὸν ὀγδοήκοντα χιλιάδες καὶ ἑξακισχίλιοι καὶ τετρακόσιοι σὺν δυνάµει αὐτῶν· πρῶτοι ἐξαροῦσιν.
10Τάγµα παρεµβολῆς Ρουβην πρὸς λίβα σὺν δυνάµει αὐτῶν, καὶ ὁ ἄρχων τῶν υἱῶν Ρουβην Ελισουρ υἱὸς Σεδιουρ· 11δύναµις αὐτοῦ οἱ ἐπεσκεµµένοι ἓξ καὶ τεσσαράκοντα χιλιάδες καὶ πεντακόσιοι. 12καὶ οἱ παρεµβάλλοντες ἐχόµενοι αὐτοῦ φυλῆς Συµεων, καὶ ὁ ἄρχων τῶν υἱῶν Συµεων Σαλαµιηλ υἱὸς Σουρισαδαι· 13δύναµις αὐτοῦ οἱ ἐπεσκεµµένοι ἐννέα καὶ πεντήκοντα χιλιάδες καὶ
τριακόσιοι. 14καὶ οἱ παρεµβάλλοντες ἐχόµενοι αὐτοῦ φυλῆς Γαδ, καὶ ὁ ἄρχων τῶν υἱῶν Γαδ Ελισαφ υἱὸς Ραγουηλ· 15δύναµις αὐτοῦ οἱ ἐπεσκεµµένοι πέντε καὶ τεσσαράκοντα χιλιάδες καὶ ἑξακόσιοι καὶ πεντήκοντα. 16πάντες οἱ ἐπεσκεµµένοι τῆς παρεµβολῆς Ρουβην ἑκατὸν πεντήκοντα µία χιλιάδες καὶ τετρακόσιοι καὶ πεντήκοντα σὺν δυνάµει αὐτῶν· δεύτεροι ἐξαροῦσιν. — 17καὶ ἀρθήσεται ἡ σκηνὴ τοῦ µαρτυρίου καὶ ἡ παρεµβολὴ τῶν Λευιτῶν µέσον τῶν παρεµβολῶν· ὡς καὶ παρεµβάλλουσιν, οὕτως καὶ ἐξαροῦσιν ἕκαστος ἐχόµενος καθ’ ἡγεµονίαν.
18Τάγµα παρεµβολῆς Εφραιµ παρὰ θάλασσαν σὺν δυνάµει αὐτῶν, καὶ ὁ ἄρχων τῶν υἱῶν Εφραιµ Ελισαµα υἱὸς Εµιουδ· 19δύναµις αὐτοῦ οἱ ἐπεσκεµµένοι τεσσαράκοντα χιλιάδες καὶ πεντακόσιοι.
20καὶ οἱ παρεµβάλλοντες ἐχόµενοι φυλῆς Μανασση, καὶ ὁ ἄρχων τῶν υἱῶν Μανασση Γαµαλιηλ υἱὸς Φαδασσουρ· 21δύναµις αὐτοῦ οἱ ἐπεσκεµµένοι δύο καὶ τριάκοντα χιλιάδες καὶ διακόσιοι. 22καὶ οἱ παρεµβάλλοντες ἐχόµενοι φυλῆς Βενιαµιν, καὶ ὁ ἄρχων τῶν υἱῶν Βενιαµιν Αβιδαν υἱὸς Γαδεωνι· 23δύναµις αὐτοῦ οἱ ἐπεσκεµµένοι πέντε καὶ τριάκοντα χιλιάδες καὶ τετρακόσιοι. 24πάντες οἱ ἐπεσκεµµένοι τῆς παρεµβολῆς Εφραιµ ἑκατὸν χιλιάδες καὶ ὀκτακισχίλιοι καὶ ἑκατὸν σὺν δυνάµει αὐτῶν· τρίτοι ἐξαροῦσιν.
25Τάγµα παρεµβολῆς Δαν πρὸς βορρᾶν σὺν δυνάµει αὐτῶν, καὶ ὁ ἄρχων τῶν υἱῶν Δαν Αχιεζερ υἱὸς Αµισαδαι· 26δύναµις αὐτοῦ οἱ ἐπεσκεµµένοι δύο καὶ ἑξήκοντα χιλιάδες καὶ ἑπτακόσιοι. 27καὶ οἱ παρεµβάλλοντες ἐχόµενοι αὐτοῦ φυλῆς Ασηρ, καὶ ὁ ἄρχων τῶν υἱῶν Ασηρ Φαγαιηλ υἱὸς Εχραν· 28δύναµις αὐτοῦ οἱ ἐπεσκεµµένοι µία καὶ τεσσαράκοντα χιλιάδες καὶ πεντακόσιοι. 29καὶ οἱ παρεµβάλλοντες ἐχόµενοι φυλῆς Νεφθαλι, καὶ ὁ ἄρχων τῶν υἱῶν Νεφθαλι Αχιρε υἱὸς Αιναν· 30δύναµις αὐτοῦ οἱ ἐπεσκεµµένοι τρεῖς καὶ πεντήκοντα χιλιάδες καὶ τετρακόσιοι. 31πάντες οἱ ἐπεσκεµµένοι τῆς παρεµβολῆς Δαν ἑκατὸν καὶ πεντήκοντα ἑπτὰ χιλιάδες καὶ ἑξακόσιοι· ἔσχατοι ἐξαροῦσιν κατὰ τάγµα αὐτῶν.
32Αὕτη ἡ ἐπίσκεψις τῶν υἱῶν Ισραηλ κατ’ οἴκους πατριῶν αὐτῶν· πᾶσα ἡ ἐπίσκεψις τῶν παρεµβολῶν σὺν ταῖς δυνάµεσιν αὐτῶν ἑξακόσιαι χιλιάδες καὶ τρισχίλιοι πεντακόσιοι πεντήκοντα. 33οἱ δὲ Λευῖται οὐ συνεπεσκέπησαν ἐν αὐτοῖς, καθὰ ἐνετείλατο κύριος τῷ Μωυσῇ. 34καὶ ἐποίησαν οἱ υἱοὶ Ισραηλ πάντα, ὅσα συνέταξεν κύριος τῷ Μωυσῇ, οὕτως παρενέβαλον κατὰ τάγµα αὐτῶν καὶ οὕτως ἐξῆρον, ἕκαστος ἐχόµενοι κατὰ δήµους αὐτῶν κατ’ οἴκους πατριῶν αὐτῶν.
3	1Καὶ αὗται αἱ γενέσεις Ααρων καὶ Μωυσῆ ἐν ᾗ ἡµέρᾳ ἐλάλησεν κύριος τῷ Μωυσῇ ἐν ὄρει
Σινα, 2καὶ ταῦτα τὰ ὀνόµατα τῶν υἱῶν Ααρων· πρωτότοκος Ναδαβ καὶ Αβιουδ, Ελεαζαρ καὶ Ιθαµαρ· 3ταῦτα τὰ ὀνόµατα τῶν υἱῶν Ααρων, οἱ ἱερεῖς οἱ ἠλειµµένοι, οὓς ἐτελείωσαν τὰς χεῖρας αὐτῶν ἱερατεύειν. 4καὶ ἐτελεύτησεν Ναδαβ καὶ Αβιουδ ἔναντι κυρίου προσφερόντων αὐτῶν πῦρ ἀλλότριον ἔναντι κυρίου ἐν τῇ ἐρήµῳ Σινα, καὶ παιδία οὐκ ἦν αὐτοῖς· καὶ ἱεράτευσεν Ελεαζαρ καὶ Ιθαµαρ µετ’ Ααρων τοῦ πατρὸς αὐτῶν.
5Καὶ ἐλάλησεν κύριος πρὸς Μωυσῆν λέγων 6Λαβὲ τὴν φυλὴν Λευι καὶ στήσεις αὐτοὺς ἐναντίον Ααρων τοῦ ἱερέως, καὶ λειτουργήσουσιν αὐτῷ 7καὶ φυλάξουσιν τὰς φυλακὰς αὐτοῦ καὶ τὰς φυλακὰς τῶν υἱῶν Ισραηλ ἔναντι τῆς σκηνῆς τοῦ µαρτυρίου ἐργάζεσθαι τὰ ἔργα τῆς σκηνῆς 8καὶ φυλάξουσιν πάντα τὰ σκεύη τῆς σκηνῆς τοῦ µαρτυρίου καὶ τὰς φυλακὰς τῶν υἱῶν Ισραηλ κατὰ πάντα τὰ ἔργα τῆς σκηνῆς. 9καὶ δώσεις τοὺς Λευίτας Ααρων καὶ τοῖς υἱοῖς αὐτοῦ τοῖς ἱερεῦσιν· δόµα δεδοµένοι οὗτοί
µοί εἰσιν ἀπὸ τῶν υἱῶν Ισραηλ. 10καὶ Ααρων καὶ τοὺς υἱοὺς αὐτοῦ καταστήσεις ἐπὶ τῆς σκηνῆς τοῦ
µαρτυρίου, καὶ φυλάξουσιν τὴν ἱερατείαν αὐτῶν καὶ πάντα τὰ κατὰ τὸν βωµὸν καὶ ἔσω τοῦ καταπετάσµατος· καὶ ὁ ἀλλογενὴς ὁ ἁπτόµενος ἀποθανεῖται.
11Καὶ ἐλάλησεν κύριος πρὸς Μωυσῆν λέγων 12Καὶ ἐγὼ ἰδοὺ εἴληφα τοὺς Λευίτας ἐκ µέσου τῶν υἱῶν Ισραηλ ἀντὶ παντὸς πρωτοτόκου διανοίγοντος µήτραν παρὰ τῶν υἱῶν Ισραηλ· λύτρα αὐτῶν ἔσονται καὶ ἔσονται ἐµοὶ οἱ Λευῖται. 13ἐµοὶ γὰρ πᾶν πρωτότοκον· ἐν ᾗ ἡµέρᾳ ἐπάταξα πᾶν πρωτότοκον ἐν γῇ Αἰγύπτου, ἡγίασα ἐµοὶ πᾶν πρωτότοκον ἐν Ισραηλ ἀπὸ ἀνθρώπου ἕως κτήνους· ἐµοὶ ἔσονται, ἐγὼ κύριος.
14Καὶ ἐλάλησεν κύριος πρὸς Μωυσῆν ἐν τῇ ἐρήµῳ Σινα λέγων 15Ἐπίσκεψαι τοὺς υἱοὺς Λευι κατ’ οἴκους πατριῶν αὐτῶν κατὰ δήµους αὐτῶν κατὰ συíενείας αὐτῶν· πᾶν ἀρσενικὸν ἀπὸ µηνιαίου καὶ ἐπάνω ἐπισκέψασθε αὐτούς. 16καὶ ἐπεσκέψαντο αὐτοὺς Μωυσῆς καὶ Ααρων διὰ φωνῆς κυρίου, ὃν τρόπον συνέταξεν αὐτοῖς κύριος. 17καὶ ἦσαν οὗτοι οἱ υἱοὶ Λευι ἐξ ὀνοµάτων αὐτῶν· Γεδσων, Κααθ καὶ Μεραρι. 18καὶ ταῦτα τὰ ὀνόµατα τῶν υἱῶν Γεδσων κατὰ δήµους αὐτῶν· Λοβενι καὶ Σεµεϊ. 19καὶ υἱοὶ Κααθ κατὰ δήµους αὐτῶν· Αµραµ καὶ Ισσααρ, Χεβρων καὶ Οζιηλ. 20καὶ υἱοὶ Μεραρι κατὰ δήµους αὐτῶν· Μοολι καὶ Μουσι. οὗτοί εἰσιν δῆµοι τῶν Λευιτῶν κατ’ οἴκους πατριῶν αὐτῶν.
21Τῷ Γεδσων δῆµος τοῦ Λοβενι καὶ δῆµος τοῦ Σεµεϊ· οὗτοι δῆµοι τοῦ Γεδσων. 22ἡ ἐπίσκεψις αὐτῶν κατὰ ἀριθµὸν παντὸς ἀρσενικοῦ ἀπὸ µηνιαίου καὶ ἐπάνω, ἡ ἐπίσκεψις αὐτῶν ἑπτακισχίλιοι καὶ πεντακόσιοι. 23καὶ υἱοὶ Γεδσων ὀπίσω τῆς σκηνῆς παρὰ θάλασσαν παρεµβαλοῦσιν, 24καὶ ὁ ἄρχων οἴκου πατριᾶς τοῦ δήµου τοῦ Γεδσων Ελισαφ υἱὸς Λαηλ. 25καὶ ἡ φυλακὴ υἱῶν Γεδσων ἐν τῇ σκηνῇ τοῦ µαρτυρίου· ἡ σκηνὴ καὶ τὸ κάλυµµα καὶ τὸ κατακάλυµµα τῆς θύρας τῆς σκηνῆς τοῦ µαρτυρίου 26καὶ τὰ ἱστία τῆς αὐλῆς καὶ τὸ καταπέτασµα τῆς πύλης τῆς αὐλῆς τῆς οὔσης ἐπὶ τῆς σκηνῆς καὶ τὰ κατάλοιπα πάντων τῶν ἔργων αὐτοῦ.
27Τῷ Κααθ δῆµος ὁ Αµραµις καὶ δῆµος ὁ Σααρις καὶ δῆµος ὁ Χεβρωνις καὶ δῆµος ὁ Οζιηλις· οὗτοί εἰσιν δῆµοι τοῦ Κααθ. 28κατὰ ἀριθµὸν πᾶν ἀρσενικὸν ἀπὸ µηνιαίου καὶ ἐπάνω ὀκτακισχίλιοι καὶ ἑξακόσιοι φυλάσσοντες τὰς φυλακὰς τῶν ἁγίων. 29οἱ δῆµοι τῶν υἱῶν Κααθ παρεµβαλοῦσιν ἐκ πλαγίων τῆς σκηνῆς κατὰ λίβα, 30καὶ ὁ ἄρχων οἴκου πατριῶν τῶν δήµων τοῦ Κααθ Ελισαφαν υἱὸς Οζιηλ. 31καὶ ἡ φυλακὴ αὐτῶν ἡ κιβωτὸς καὶ ἡ τράπεζα καὶ ἡ λυχνία καὶ τὰ θυσιαστήρια καὶ τὰ σκεύη τοῦ ἁγίου, ὅσα λειτουργοῦσιν ἐν αὐτοῖς, καὶ τὸ κατακάλυµµα καὶ πάντα τὰ ἔργα αὐτῶν. 32καὶ
ὁ ἄρχων ἐπὶ τῶν ἀρχόντων τῶν Λευιτῶν Ελεαζαρ ὁ υἱὸς Ααρων τοῦ ἱερέως καθεσταµένος φυλάσσειν τὰς φυλακὰς τῶν ἁγίων.
33Τῷ Μεραρι δῆµος ὁ Μοολι καὶ δῆµος ὁ Μουσι· οὗτοί εἰσιν δῆµοι Μεραρι. 34ἡ ἐπίσκεψις αὐτῶν κατὰ ἀριθµόν, πᾶν ἀρσενικὸν ἀπὸ µηνιαίου καὶ ἐπάνω, ἑξακισχίλιοι καὶ πεντήκοντα· 35καὶ ὁ ἄρχων οἴκου πατριῶν τοῦ δήµου τοῦ Μεραρι Σουριηλ υἱὸς Αβιχαιλ· ἐκ πλαγίων τῆς σκηνῆς παρεµβαλοῦσιν πρὸς βορρᾶν. 36ἡ ἐπίσκεψις ἡ φυλακὴ υἱῶν Μεραρι· τὰς κεφαλίδας τῆς σκηνῆς καὶ τοὺς µοχλοὺς αὐτῆς καὶ τοὺς στύλους αὐτῆς καὶ τὰς βάσεις αὐτῆς καὶ πάντα τὰ σκεύη αὐτῶν καὶ τὰ ἔργα αὐτῶν 37καὶ τοὺς στύλους τῆς αὐλῆς κύκλῳ καὶ τὰς βάσεις αὐτῶν καὶ τοὺς πασσάλους καὶ τοὺς κάλους αὐτῶν.
38Καὶ οἱ παρεµβάλλοντες κατὰ πρόσωπον τῆς σκηνῆς τοῦ µαρτυρίου ἀπ’ ἀνατολῆς Μωυσῆς καὶ Ααρων καὶ οἱ υἱοὶ αὐτοῦ φυλάσσοντες τὰς φυλακὰς τοῦ ἁγίου εἰς τὰς φυλακὰς τῶν υἱῶν Ισραηλ· καὶ ὁ ἀλλογενὴς ὁ ἁπτόµενος ἀποθανεῖται.
39Πᾶσα ἡ ἐπίσκεψις τῶν Λευιτῶν, οὓς ἐπεσκέψατο Μωυσῆς καὶ Ααρων διὰ φωνῆς κυρίου κατὰ δήµους αὐτῶν, πᾶν ἀρσενικὸν ἀπὸ µηνιαίου καὶ ἐπάνω δύο καὶ εἴκοσι χιλιάδες.
40Καὶ εἶπεν κύριος πρὸς Μωυσῆν λέγων Ἐπίσκεψαι πᾶν πρωτότοκον ἄρσεν τῶν υἱῶν Ισραηλ ἀπὸ
µηνιαίου καὶ ἐπάνω καὶ λαβὲ τὸν ἀριθµὸν ἐξ ὀνόµατος· 41καὶ λήµψῃ τοὺς Λευίτας ἐµοί, ἐγὼ κύριος, ἀντὶ πάντων τῶν πρωτοτόκων τῶν υἱῶν Ισραηλ καὶ τὰ κτήνη τῶν Λευιτῶν ἀντὶ πάντων τῶν πρωτοτόκων ἐν τοῖς κτήνεσιν τῶν υἱῶν Ισραηλ. 42καὶ ἐπεσκέψατο Μωυσῆς, ὃν τρόπον ἐνετείλατο κύριος, πᾶν πρωτότοκον ἐν τοῖς υἱοῖς Ισραηλ· 43καὶ ἐγένοντο πάντα τὰ πρωτότοκα τὰ ἀρσενικὰ κατὰ ἀριθµὸν ἐξ ὀνόµατος ἀπὸ µηνιαίου καὶ ἐπάνω ἐκ τῆς ἐπισκέψεως αὐτῶν δύο καὶ εἴκοσι χιλιάδες τρεῖς καὶ ἑβδοµήκοντα καὶ διακόσιοι.
44Καὶ ἐλάλησεν κύριος πρὸς Μωυσῆν λέγων 45Λαβὲ τοὺς Λευίτας ἀντὶ πάντων τῶν πρωτοτόκων τῶν υἱῶν Ισραηλ καὶ τὰ κτήνη τῶν Λευιτῶν ἀντὶ τῶν κτηνῶν αὐτῶν, καὶ ἔσονται ἐµοὶ οἱ Λευῖται· ἐγὼ κύριος. 46καὶ τὰ λύτρα τριῶν καὶ ἑβδοµήκοντα καὶ διακοσίων, οἱ πλεονάζοντες παρὰ τοὺς Λευίτας ἀπὸ τῶν πρωτοτόκων τῶν υἱῶν Ισραηλ, 47καὶ λήµψῃ πέντε σίκλους κατὰ κεφαλήν, κατὰ τὸ δίδραχµον τὸ ἅγιον λήµψῃ, εἴκοσι ὀβολοὺς τοῦ σίκλου, 48καὶ δώσεις τὸ ἀργύριον Ααρων καὶ τοῖς υἱοῖς αὐτοῦ λύτρα τῶν πλεοναζόντων ἐν αὐτοῖς. 49καὶ ἔλαβεν Μωυσῆς τὸ ἀργύριον, τὰ λύτρα τῶν πλεοναζόντων, εἰς τὴν ἐκλύτρωσιν τῶν Λευιτῶν· 50παρὰ τῶν πρωτοτόκων τῶν υἱῶν Ισραηλ ἔλαβεν τὸ ἀργύριον, χιλίους τριακοσίους ἑξήκοντα πέντε σίκλους κατὰ τὸν σίκλον τὸν ἅγιον. 51καὶ ἔδωκεν Μωυσῆς τὰ λύτρα τῶν πλεοναζόντων Ααρων καὶ τοῖς υἱοῖς αὐτοῦ διὰ φωνῆς κυρίου, ὃν τρόπον συνέταξεν κύριος τῷ Μωυσῇ.
4	1Καὶ ἐλάλησεν κύριος πρὸς Μωυσῆν καὶ Ααρων λέγων 2Λαβὲ τὸ κεφάλαιον τῶν υἱῶν Κααθ ἐκ
µέσου υἱῶν Λευι κατὰ δήµους αὐτῶν κατ’ οἴκους πατριῶν αὐτῶν 3ἀπὸ εἴκοσι καὶ πέντε ἐτῶν καὶ ἐπάνω καὶ ἕως πεντήκοντα ἐτῶν, πᾶς ὁ εἰσπορευόµενος λειτουργεῖν ποιῆσαι πάντα τὰ ἔργα ἐν τῇ
σκηνῇ τοῦ µαρτυρίου. 4καὶ ταῦτα τὰ ἔργα τῶν υἱῶν Κααθ ἐν τῇ σκηνῇ τοῦ µαρτυρίου· ἅγιον τῶν ἁγίων. 5καὶ εἰσελεύσεται Ααρων καὶ οἱ υἱοὶ αὐτοῦ, ὅταν ἐξαίρῃ ἡ παρεµβολή, καὶ καθελοῦσιν τὸ καταπέτασµα τὸ συσκιάζον καὶ κατακαλύψουσιν ἐν αὐτῷ τὴν κιβωτὸν τοῦ µαρτυρίου 6καὶ ἐπιθήσουσιν ἐπ’ αὐτὸ κατακάλυµµα δέρµα ὑακίνθινον καὶ ἐπιβαλοῦσιν ἐπ’ αὐτὴν ἱµάτιον ὅλον ὑακίνθινον ἄνωθεν καὶ διεµβαλοῦσιν τοὺς ἀναφορεῖς. 7καὶ ἐπὶ τὴν τράπεζαν τὴν προκειµένην ἐπιβαλοῦσιν ἐπ’ αὐτὴν ἱµάτιον ὁλοπόρφυρον καὶ τὰ τρύβλια καὶ τὰς θυίσκας καὶ τοὺς κυάθους καὶ τὰ σπονδεῖα, ἐν οἷς σπένδει, καὶ οἱ ἄρτοι οἱ διὰ παντὸς ἐπ’ αὐτῆς ἔσονται. 8καὶ ἐπιβαλοῦσιν ἐπ’ αὐτὴν ἱµάτιον κόκκινον καὶ καλύψουσιν αὐτὴν καλύµµατι δερµατίνῳ ὑακινθίνῳ καὶ διεµβαλοῦσιν δι’ αὐτῆς τοὺς ἀναφορεῖς. 9καὶ λήµψονται ἱµάτιον ὑακίνθινον καὶ καλύψουσιν τὴν λυχνίαν τὴν φωτίζουσαν καὶ τοὺς λύχνους αὐτῆς καὶ τὰς λαβίδας αὐτῆς καὶ τὰς ἐπαρυστρίδας αὐτῆς καὶ πάντα τὰ ἀíεῖα τοῦ ἐλαίου, οἷς λειτουργοῦσιν ἐν αὐτοῖς, 10καὶ ἐµβαλοῦσιν αὐτὴν καὶ πάντα τὰ σκεύη αὐτῆς εἰς κάλυµµα δερµάτινον ὑακίνθινον καὶ ἐπιθήσουσιν αὐτὴν ἐπ’ ἀναφορέων. 11καὶ ἐπὶ τὸ θυσιαστήριον τὸ χρυσοῦν ἐπικαλύψουσιν ἱµάτιον ὑακίνθινον καὶ καλύψουσιν αὐτὸ καλύµµατι δερµατίνῳ ὑακινθίνῳ καὶ διεµβαλοῦσιν τοὺς ἀναφορεῖς αὐτοῦ. 12καὶ λήµψονται πάντα τὰ σκεύη τὰ λειτουργικά, ὅσα λειτουργοῦσιν ἐν αὐτοῖς ἐν τοῖς ἁγίοις, καὶ ἐµβαλοῦσιν εἰς ἱµάτιον ὑακίνθινον καὶ καλύψουσιν αὐτὰ καλύµµατι δερµατίνῳ ὑακινθίνῳ καὶ ἐπιθήσουσιν ἐπὶ ἀναφορεῖς. 13καὶ τὸν καλυπτῆρα ἐπιθήσει ἐπὶ τὸ θυσιαστήριον, καὶ ἐπικαλύψουσιν ἐπ’ αὐτὸ ἱµάτιον ὁλοπόρφυρον 14καὶ ἐπιθήσουσιν ἐπ’ αὐτὸ πάντα τὰ σκεύη, ὅσοις λειτουργοῦσιν ἐπ’ αὐτὸ ἐν αὐτοῖς, καὶ τὰ πυρεῖα καὶ τὰς κρεάγρας καὶ τὰς φιάλας καὶ τὸν καλυπτῆρα καὶ πάντα τὰ σκεύη τοῦ θυσιαστηρίου· καὶ ἐπιβαλοῦσιν ἐπ’ αὐτὸ κάλυµµα δερµάτινον ὑακίνθινον καὶ διεµβαλοῦσιν τοὺς ἀναφορεῖς αὐτοῦ· καὶ λήµψονται ἱµάτιον πορφυροῦν καὶ συγκαλύψουσιν τὸν λουτῆρα καὶ τὴν βάσιν αὐτοῦ καὶ ἐµβαλοῦσιν αὐτὰ εἰς κάλυµµα δερµάτινον ὑακίνθινον καὶ ἐπιθήσουσιν ἐπὶ ἀναφορεῖς. 15καὶ συντελέσουσιν Ααρων καὶ οἱ υἱοὶ αὐτοῦ καλύπτοντες τὰ ἅγια καὶ πάντα τὰ σκεύη τὰ ἅγια ἐν τῷ ἐξαίρειν τὴν παρεµβολήν, καὶ µετὰ ταῦτα εἰσελεύσονται υἱοὶ Κααθ αἴρειν καὶ οὐχ ἅψονται τῶν ἁγίων, ἵνα µὴ ἀποθάνωσιν· ταῦτα ἀροῦσιν οἱ υἱοὶ Κααθ ἐν τῇ σκηνῇ τοῦ µαρτυρίου. — 16ἐπίσκοπος Ελεαζαρ υἱὸς Ααρων τοῦ ἱερέως· τὸ ἔλαιον τοῦ φωτὸς καὶ τὸ θυµίαµα τῆς συνθέσεως καὶ ἡ θυσία ἡ καθ’ ἡµέραν καὶ τὸ ἔλαιον τῆς χρίσεως, ἡ ἐπισκοπὴ ὅλης τῆς σκηνῆς καὶ ὅσα ἐστὶν ἐν αὐτῇ ἐν τῷ ἁγίῳ ἐν πᾶσι τοῖς ἔργοις. — 17καὶ ἐλάλησεν κύριος πρὸς Μωυσῆν καὶ Ααρων λέγων 18Μὴ ὀλεθρεύσητε τῆς φυλῆς τὸν δῆµον τὸν Κααθ ἐκ µέσου τῶν Λευιτῶν· 19τοῦτο ποιήσατε αὐτοῖς καὶ ζήσονται καὶ οὐ µὴ ἀποθάνωσιν προσπορευοµένων αὐτῶν πρὸς τὰ ἅγια τῶν ἁγίων· Ααρων καὶ οἱ υἱοὶ αὐτοῦ προσπορευέσθωσαν καὶ καταστήσουσιν αὐτοὺς ἕκαστον κατὰ τὴν ἀναφορὰν αὐτοῦ, 20καὶ οὐ
µὴ εἰσέλθωσιν ἰδεῖν ἐξάπινα τὰ ἅγια καὶ ἀποθανοῦνται.
21Καὶ ἐλάλησεν κύριος πρὸς Μωυσῆν λέγων 22Λαβὲ τὴν ἀρχὴν τῶν υἱῶν Γεδσων, καὶ τούτους κατ’ οἴκους πατριῶν αὐτῶν κατὰ δήµους αὐτῶν· 23ἀπὸ πεντεκαιεικοσαετοῦς καὶ ἐπάνω ἕως
πεντηκονταετοῦς ἐπίσκεψαι αὐτούς, πᾶς ὁ εἰσπορευόµενος λειτουργεῖν καὶ ποιεῖν τὰ ἔργα αὐτοῦ ἐν τῇ σκηνῇ τοῦ µαρτυρίου. 24αὕτη ἡ λειτουργία τοῦ δήµου τοῦ Γεδσων λειτουργεῖν καὶ αἴρειν· 25καὶ ἀρεῖ τὰς δέρρεις τῆς σκηνῆς καὶ τὴν σκηνὴν τοῦ µαρτυρίου καὶ τὸ κάλυµµα αὐτῆς καὶ τὸ κάλυµµα τὸ ὑακίνθινον τὸ ὂν ἐπ’ αὐτῆς ἄνωθεν καὶ τὸ κάλυµµα τῆς θύρας τῆς σκηνῆς τοῦ µαρτυρίου 26καὶ τὰ ἱστία τῆς αὐλῆς, ὅσα ἐπὶ τῆς σκηνῆς τοῦ µαρτυρίου, καὶ τὰ περισσὰ καὶ πάντα τὰ σκεύη τὰ λειτουργικά, ὅσα λειτουργοῦσιν ἐν αὐτοῖς, ποιήσουσιν. 27κατὰ στόµα Ααρων καὶ τῶν υἱῶν αὐτοῦ ἔσται ἡ λειτουργία τῶν υἱῶν Γεδσων κατὰ πάσας τὰς λειτουργίας αὐτῶν καὶ κατὰ πάντα τὰ ἀρτὰ δι’ αὐτῶν· καὶ ἐπισκέψῃ αὐτοὺς ἐξ ὀνοµάτων πάντα τὰ ἀρτὰ ὑπ’ αὐτῶν. 28αὕτη ἡ λειτουργία τῶν υἱῶν Γεδσων ἐν τῇ σκηνῇ τοῦ µαρτυρίου, καὶ ἡ φυλακὴ αὐτῶν ἐν χειρὶ Ιθαµαρ τοῦ υἱοῦ Ααρων τοῦ ἱερέως.
29Υἱοὶ Μεραρι, κατὰ δήµους αὐτῶν κατ’ οἴκους πατριῶν αὐτῶν ἐπισκέψασθε αὐτούς· 30ἀπὸ
πεντεκαιεικοσαετοῦς καὶ ἐπάνω ἕως πεντηκονταετοῦς ἐπισκέψασθε αὐτούς, πᾶς ὁ εἰσπορευόµενος λειτουργεῖν τὰ ἔργα τῆς σκηνῆς τοῦ µαρτυρίου. 31καὶ ταῦτα τὰ φυλάγµατα τῶν αἰροµένων ὑπ’ αὐτῶν κατὰ πάντα τὰ ἔργα αὐτῶν ἐν τῇ σκηνῇ τοῦ µαρτυρίου· τὰς κεφαλίδας τῆς σκηνῆς καὶ τοὺς
µοχλοὺς καὶ τοὺς στύλους αὐτῆς καὶ τὰς βάσεις αὐτῆς καὶ τὸ κατακάλυµµα καὶ αἱ βάσεις αὐτῶν καὶ οἱ στύλοι αὐτῶν καὶ τὸ κατακάλυµµα τῆς θύρας τῆς σκηνῆς 32καὶ τοὺς στύλους τῆς αὐλῆς κύκλῳ καὶ αἱ βάσεις αὐτῶν καὶ τοὺς στύλους τοῦ καταπετάσµατος τῆς πύλης τῆς αὐλῆς καὶ τὰς βάσεις αὐτῶν καὶ τοὺς πασσάλους αὐτῶν καὶ τοὺς κάλους αὐτῶν καὶ πάντα τὰ σκεύη αὐτῶν καὶ πάντα τὰ λειτουργήµατα αὐτῶν, ἐξ ὀνοµάτων ἐπισκέψασθε αὐτοὺς καὶ πάντα τὰ σκεύη τῆς φυλακῆς τῶν αἰροµένων ὑπ’ αὐτῶν. 33αὕτη ἡ λειτουργία δήµου υἱῶν Μεραρι ἐν πᾶσιν τοῖς ἔργοις αὐτῶν ἐν τῇ σκηνῇ τοῦ µαρτυρίου ἐν χειρὶ Ιθαµαρ υἱοῦ Ααρων τοῦ ἱερέως.
34Καὶ ἐπεσκέψατο Μωυσῆς καὶ Ααρων καὶ οἱ ἄρχοντες Ισραηλ τοὺς υἱοὺς Κααθ κατὰ δήµους αὐτῶν κατ’ οἴκους πατριῶν αὐτῶν 35ἀπὸ πεντεκαιεικοσαετοῦς καὶ ἐπάνω ἕως πεντηκονταετοῦς, πᾶς ὁ εἰσπορευόµενος λειτουργεῖν καὶ ποιεῖν ἐν τῇ σκηνῇ τοῦ µαρτυρίου. 36καὶ ἐγένετο ἡ ἐπίσκεψις αὐτῶν κατὰ δήµους αὐτῶν δισχίλιοι διακόσιοι πεντήκοντα· 37αὕτη ἡ ἐπίσκεψις δήµου Κααθ, πᾶς ὁ λειτουργῶν ἐν τῇ σκηνῇ τοῦ µαρτυρίου, καθὰ ἐπεσκέψατο Μωυσῆς καὶ Ααρων διὰ φωνῆς κυρίου ἐν χειρὶ Μωυσῆ.
38Καὶ ἐπεσκέπησαν υἱοὶ Γεδσων κατὰ δήµους αὐτῶν κατ’ οἴκους πατριῶν αὐτῶν 39ἀπὸ
πεντεκαιεικοσαετοῦς καὶ ἐπάνω ἕως πεντηκονταετοῦς, πᾶς ὁ εἰσπορευόµενος λειτουργεῖν καὶ ποιεῖν τὰ ἔργα ἐν τῇ σκηνῇ τοῦ µαρτυρίου. 40καὶ ἐγένετο ἡ ἐπίσκεψις αὐτῶν κατὰ δήµους αὐτῶν κατ’ οἴκους πατριῶν αὐτῶν δισχίλιοι ἑξακόσιοι τριάκοντα· 41αὕτη ἡ ἐπίσκεψις δήµου υἱῶν Γεδσων, πᾶς ὁ λειτουργῶν ἐν τῇ σκηνῇ τοῦ µαρτυρίου, οὓς ἐπεσκέψατο Μωυσῆς καὶ Ααρων διὰ φωνῆς κυρίου ἐν χειρὶ Μωυσῆ.
42Ἐπεσκέπησαν δὲ καὶ δῆµος υἱῶν Μεραρι κατὰ δήµους αὐτῶν κατ’ οἴκους πατριῶν αὐτῶν 43ἀπὸ
πεντεκαιεικοσαετοῦς καὶ ἐπάνω ἕως πεντηκονταετοῦς, πᾶς ὁ εἰσπορευόµενος λειτουργεῖν πρὸς τὰ
ἔργα τῆς σκηνῆς τοῦ µαρτυρίου. 44καὶ ἐγενήθη ἡ ἐπίσκεψις αὐτῶν κατὰ δήµους αὐτῶν κατ’ οἴκους πατριῶν αὐτῶν τρισχίλιοι καὶ διακόσιοι· 45αὕτη ἡ ἐπίσκεψις δήµου υἱῶν Μεραρι, οὓς ἐπεσκέψατο Μωυσῆς καὶ Ααρων διὰ φωνῆς κυρίου ἐν χειρὶ Μωυσῆ.
46Πάντες οἱ ἐπεσκεµµένοι, οὓς ἐπεσκέψατο Μωυσῆς καὶ Ααρων καὶ οἱ ἄρχοντες Ισραηλ, τοὺς Λευίτας κατὰ δήµους κατ’ οἴκους πατριῶν αὐτῶν 47ἀπὸ πεντεκαιεικοσαετοῦς καὶ ἐπάνω ἕως πεντηκονταετοῦς, πᾶς ὁ εἰσπορευόµενος πρὸς τὸ ἔργον τῶν ἔργων καὶ τὰ ἔργα τὰ αἰρόµενα ἐν τῇ σκηνῇ τοῦ µαρτυρίου, 48καὶ ἐγενήθησαν οἱ ἐπισκεπέντες ὀκτακισχίλιοι πεντακόσιοι ὀγδοήκοντα. 49διὰ φωνῆς κυρίου ἐπεσκέψατο αὐτοὺς ἐν χειρὶ Μωυσῆ ἄνδρα κατ’ ἄνδρα ἐπὶ τῶν ἔργων αὐτῶν καὶ ἐπὶ ὧν αἴρουσιν αὐτοί· καὶ ἐπεσκέπησαν, ὃν τρόπον συνέταξεν κύριος τῷ Μωυσῇ.
5	1Καὶ ἐλάλησεν κύριος πρὸς Μωυσῆν λέγων 2Πρόσταξον τοῖς υἱοῖς Ισραηλ καὶ
ἐξαποστειλάτωσαν ἐκ τῆς παρεµβολῆς πάντα λεπρὸν καὶ πάντα γονορρυῆ καὶ πάντα ἀκάθαρτον ἐπὶ ψυχῇ· 3ἀπὸ ἀρσενικοῦ ἕως θηλυκοῦ ἐξαποστείλατε ἔξω τῆς παρεµβολῆς, καὶ οὐ µὴ µιανοῦσιν τὰς παρεµβολὰς αὐτῶν, ἐν οἷς ἐγὼ καταγίνοµαι ἐν αὐτοῖς. 4καὶ ἐποίησαν οὕτως οἱ υἱοὶ Ισραηλ καὶ ἐξαπέστειλαν αὐτοὺς ἔξω τῆς παρεµβολῆς· καθὰ ἐλάλησεν κύριος τῷ Μωυσῇ, οὕτως ἐποίησαν οἱ υἱοὶ Ισραηλ.
5Καὶ ἐλάλησεν κύριος πρὸς Μωυσῆν λέγων 6Λάλησον τοῖς υἱοῖς Ισραηλ λέγων Ἀνὴρ ἢ γυνή, ὅστις ἐὰν ποιήσῃ ἀπὸ τῶν ἁµαρτιῶν τῶν ἀνθρωπίνων καὶ παριδὼν παρίδῃ καὶ πληµµελήσῃ ἡ ψυχὴ ἐκείνη, 7ἐξαγορεύσει τὴν ἁµαρτίαν, ἣν ἐποίησεν, καὶ ἀποδώσει τὴν πληµµέλειαν τὸ κεφάλαιον καὶ τὸ ἐπίπεµπτον αὐτοῦ προσθήσει ἐπ’ αὐτὸ καὶ ἀποδώσει, τίνι ἐπληµµέλησεν αὐτῷ. 8ἐὰν δὲ µὴ ᾖ τῷ ἀνθρώπῳ ὁ ἀγχιστεύων ὥστε ἀποδοῦναι αὐτῷ τὸ πληµµέληµα πρὸς αὐτόν, τὸ πληµµέληµα τὸ ἀποδιδόµενον κυρίῳ τῷ ἱερεῖ ἔσται πλὴν τοῦ κριοῦ τοῦ ἱλασµοῦ, δι’ οὗ ἐξιλάσεται ἐν αὐτῷ περὶ αὐτοῦ. 9καὶ πᾶσα ἀπαρχὴ κατὰ πάντα τὰ ἁγιαζόµενα ἐν υἱοῖς Ισραηλ, ὅσα ἂν προσφέρωσιν τῷ κυρίῳ τῷ ἱερεῖ, αὐτῷ ἔσται. 10καὶ ἑκάστου τὰ ἡγιασµένα αὐτοῦ ἔσται· ἀνὴρ ὃς ἐὰν δῷ τῷ ἱερεῖ, αὐτῷ ἔσται.
11Καὶ ἐλάλησεν κύριος πρὸς Μωυσῆν λέγων 12Λάλησον τοῖς υἱοῖς Ισραηλ καὶ ἐρεῖς πρὸς αὐτούς Ἀνδρὸς ἀνδρὸς ἐὰν παραβῇ ἡ γυνὴ αὐτοῦ καὶ παρίδῃ αὐτὸν ὑπεριδοῦσα 13καὶ κοιµηθῇ τις µετ’ αὐτῆς κοίτην σπέρµατος καὶ λάθῃ ἐξ ὀφθαλµῶν τοῦ ἀνδρὸς αὐτῆς καὶ κρύψῃ, αὐτὴ δὲ ᾖ µεµιαµµένη καὶ
µάρτυς µὴ ἦν µετ’ αὐτῆς καὶ αὐτὴ µὴ ᾖ συνειληµµένη, 14καὶ ἐπέλθῃ αὐτῷ πνεῦµα ζηλώσεως καὶ ζηλώσῃ τὴν γυναῖκα αὐτοῦ, αὐτὴ δὲ µεµίανται, ἢ ἐπέλθῃ αὐτῷ πνεῦµα ζηλώσεως καὶ ζηλώσῃ τὴν γυναῖκα αὐτοῦ, αὐτὴ δὲ µὴ ᾖ µεµιαµµένη, 15καὶ ἄξει ὁ ἄνθρωπος τὴν γυναῖκα αὐτοῦ πρὸς τὸν ἱερέα καὶ προσοίσει τὸ δῶρον περὶ αὐτῆς τὸ δέκατον τοῦ οιφι ἄλευρον κρίθινον, οὐκ ἐπιχεεῖ ἐπ’ αὐτὸ ἔλαιον οὐδὲ ἐπιθήσει ἐπ’ αὐτὸ λίβανον, ἔστιν γὰρ θυσία ζηλοτυπίας, θυσία µνηµοσύνου ἀναµιµνήσκουσα ἁµαρτίαν. 16καὶ προσάξει αὐτὴν ὁ ἱερεὺς καὶ στήσει αὐτὴν ἔναντι κυρίου, 17καὶ λήµψεται ὁ ἱερεὺς ὕδωρ καθαρὸν ζῶν ἐν ἀíείῳ ὀστρακίνῳ καὶ τῆς γῆς τῆς οὔσης ἐπὶ τοῦ ἐδάφους τῆς σκηνῆς τοῦ
µαρτυρίου καὶ λαβὼν ὁ ἱερεὺς ἐµβαλεῖ εἰς τὸ ὕδωρ, 18καὶ στήσει ὁ ἱερεὺς τὴν γυναῖκα ἔναντι κυρίου
καὶ ἀποκαλύψει τὴν κεφαλὴν τῆς γυναικὸς καὶ δώσει ἐπὶ τὰς χεῖρας αὐτῆς τὴν θυσίαν τοῦ
µνηµοσύνου, τὴν θυσίαν τῆς ζηλοτυπίας, ἐν δὲ τῇ χειρὶ τοῦ ἱερέως ἔσται τὸ ὕδωρ τοῦ ἐλεγµοῦ τοῦ ἐπικαταρωµένου τούτου. 19καὶ ὁρκιεῖ αὐτὴν ὁ ἱερεὺς καὶ ἐρεῖ τῇ γυναικί Εἰ µὴ κεκοίµηταί τις µετὰ σοῦ, εἰ µὴ παραβέβηκας µιανθῆναι ὑπὸ τὸν ἄνδρα τὸν σεαυτῆς, ἀθῴα ἴσθι ἀπὸ τοῦ ὕδατος τοῦ ἐλεγµοῦ τοῦ ἐπικαταρωµένου τούτου· 20εἰ δὲ σὺ παραβέβηκας ὑπ’ ἀνδρὸς οὖσα ἢ µεµίανσαι καὶ ἔδωκέν τις τὴν κοίτην αὐτοῦ ἐν σοὶ πλὴν τοῦ ἀνδρός σου. 21καὶ ὁρκιεῖ ὁ ἱερεὺς τὴν γυναῖκα ἐν τοῖς ὅρκοις τῆς ἀρᾶς ταύτης, καὶ ἐρεῖ ὁ ἱερεὺς τῇ γυναικί Δῴη κύριός σε ἐν ἀρᾷ καὶ ἐνόρκιον ἐν µέσῳ τοῦ λαοῦ σου ἐν τῷ δοῦναι κύριον τὸν µηρόν σου διαπεπτωκότα καὶ τὴν κοιλίαν σου πεπρησµένην, 22καὶ εἰσελεύσεται τὸ ὕδωρ τὸ ἐπικαταρώµενον τοῦτο εἰς τὴν κοιλίαν σου πρῆσαι γαστέρα καὶ διαπεσεῖν
µηρόν σου. καὶ ἐρεῖ ἡ γυνή Γένοιτο, γένοιτο. 23καὶ γράψει ὁ ἱερεὺς τὰς ἀρὰς ταύτας εἰς βιβλίον καὶ ἐξαλείψει εἰς τὸ ὕδωρ τοῦ ἐλεγµοῦ τοῦ ἐπικαταρωµένου 24καὶ ποτιεῖ τὴν γυναῖκα τὸ ὕδωρ τοῦ ἐλεγµοῦ τοῦ ἐπικαταρωµένου, καὶ εἰσελεύσεται εἰς αὐτὴν τὸ ὕδωρ τὸ ἐπικαταρώµενον τοῦ ἐλεγµοῦ. 25καὶ λήµψεται ὁ ἱερεὺς ἐκ χειρὸς τῆς γυναικὸς τὴν θυσίαν τῆς ζηλοτυπίας καὶ ἐπιθήσει τὴν θυσίαν ἔναντι κυρίου καὶ προσοίσει αὐτὴν πρὸς τὸ θυσιαστήριον, 26καὶ δράξεται ὁ ἱερεὺς ἀπὸ τῆς θυσίας τὸ
µνηµόσυνον αὐτῆς καὶ ἀνοίσει αὐτὸ ἐπὶ τὸ θυσιαστήριον καὶ µετὰ ταῦτα ποτιεῖ τὴν γυναῖκα τὸ ὕδωρ. 27καὶ ἔσται ἐὰν ᾖ µεµιαµµένη καὶ λήθῃ λάθῃ τὸν ἄνδρα αὐτῆς, καὶ εἰσελεύσεται εἰς αὐτὴν τὸ ὕδωρ τοῦ ἐλεγµοῦ τὸ ἐπικαταρώµενον, καὶ πρησθήσεται τὴν κοιλίαν, καὶ διαπεσεῖται ὁ µηρὸς αὐτῆς, καὶ ἔσται ἡ γυνὴ εἰς ἀρὰν ἐν τῷ λαῷ αὐτῆς· 28ἐὰν δὲ µὴ µιανθῇ ἡ γυνὴ καὶ καθαρὰ ᾖ, καὶ ἀθῴα ἔσται καὶ ἐκσπερµατιεῖ σπέρµα. — 29οὗτος ὁ νόµος τῆς ζηλοτυπίας, ᾧ ἐὰν παραβῇ ἡ γυνὴ ὑπ’ ἀνδρὸς οὖσα καὶ µιανθῇ· 30ἢ ἄνθρωπος, ᾧ ἐὰν ἐπέλθῃ ἐπ’ αὐτὸν πνεῦµα ζηλώσεως καὶ ζηλώσῃ τὴν γυναῖκα αὐτοῦ, καὶ στήσει τὴν γυναῖκα αὐτοῦ ἔναντι κυρίου, καὶ ποιήσει αὐτῇ ὁ ἱερεὺς πάντα τὸν νόµον τοῦτον· 31καὶ ἀθῷος ἔσται ὁ ἄνθρωπος ἀπὸ ἁµαρτίας, καὶ ἡ γυνὴ ἐκείνη λήµψεται τὴν ἁµαρτίαν αὐτῆς.
6	1Καὶ ἐλάλησεν κύριος πρὸς Μωυσῆν λέγων 2Λάλησον τοῖς υἱοῖς Ισραηλ καὶ ἐρεῖς πρὸς αὐτούς
Ἀνὴρ ἢ γυνή, ὃς ἐὰν µεγάλως εὔξηται εὐχὴν ἀφαγνίσασθαι ἁγνείαν κυρίῳ 3ἀπὸ οἴνου καὶ σικερα, ἁγνισθήσεται ἀπὸ οἴνου καὶ ὄξος ἐξ οἴνου καὶ ὄξος ἐκ σικερα οὐ πίεται καὶ ὅσα κατεργάζεται ἐκ σταφυλῆς οὐ πίεται καὶ σταφυλὴν πρόσφατον καὶ σταφίδα οὐ φάγεται. 4πάσας τὰς ἡµέρας τῆς εὐχῆς αὐτοῦ ἀπὸ πάντων, ὅσα γίνεται ἐξ ἀµπέλου, οἶνον ἀπὸ στεµφύλων ἕως γιγάρτου οὐ φάγεται. 5πάσας τὰς ἡµέρας τῆς εὐχῆς τοῦ ἁγνισµοῦ ξυρὸν οὐκ ἐπελεύσεται ἐπὶ τὴν κεφαλὴν αὐτοῦ· ἕως ἂν πληρωθῶσιν αἱ ἡµέραι, ὅσας ηὔξατο κυρίῳ, ἅγιος ἔσται τρέφων κόµην τρίχα κεφαλῆς. 6πάσας τὰς ἡµέρας τῆς εὐχῆς κυρίῳ ἐπὶ πάσῃ ψυχῇ τετελευτηκυίᾳ οὐκ εἰσελεύσεται· 7ἐπὶ πατρὶ καὶ ἐπὶ µητρὶ καὶ ἐπ’ ἀδελφῷ καὶ ἐπ’ ἀδελφῇ, οὐ µιανθήσεται ἐπ’ αὐτοῖς ἀποθανόντων αὐτῶν, ὅτι εὐχὴ θεοῦ αὐτοῦ ἐπ’ αὐτῷ ἐπὶ κεφαλῆς αὐτοῦ· 8πάσας τὰς ἡµέρας τῆς εὐχῆς αὐτοῦ ἅγιος ἔσται κυρίῳ. — 9ἐὰν δέ τις ἀποθάνῃ ἐξάπινα ἐπ’ αὐτῷ, παραχρῆµα µιανθήσεται ἡ κεφαλὴ εὐχῆς αὐτοῦ, καὶ ξυρήσεται τὴν
κεφαλὴν αὐτοῦ ᾗ ἂν ἡµέρᾳ καθαρισθῇ· τῇ ἡµέρᾳ τῇ ἑβδόµῃ ξυρηθήσεται. 10καὶ τῇ ἡµέρᾳ τῇ ὀγδόῃ οἴσει δύο τρυγόνας ἢ δύο νεοσσοὺς περιστερῶν πρὸς τὸν ἱερέα ἐπὶ τὰς θύρας τῆς σκηνῆς τοῦ
µαρτυρίου, 11καὶ ποιήσει ὁ ἱερεὺς µίαν περὶ ἁµαρτίας καὶ µίαν εἰς ὁλοκαύτωµα, καὶ ἐξιλάσεται περὶ αὐτοῦ ὁ ἱερεὺς περὶ ὧν ἥµαρτεν περὶ τῆς ψυχῆς καὶ ἁγιάσει τὴν κεφαλὴν αὐτοῦ ἐν ἐκείνῃ τῇ ἡµέρᾳ, 12ᾗ ἡγιάσθη κυρίῳ τὰς ἡµέρας τῆς εὐχῆς, καὶ προσάξει ἀµνὸν ἐνιαύσιον εἰς πληµµέλειαν, καὶ αἱ ἡµέραι αἱ πρότεραι ἄλογοι ἔσονται, ὅτι ἐµιάνθη κεφαλὴ εὐχῆς αὐτοῦ.
13Καὶ οὗτος ὁ νόµος τοῦ εὐξαµένου· ᾗ ἂν ἡµέρᾳ πληρώσῃ ἡµέρας εὐχῆς αὐτοῦ, προσοίσει αὐτὸς παρὰ τὰς θύρας τῆς σκηνῆς τοῦ µαρτυρίου 14καὶ προσάξει τὸ δῶρον αὐτοῦ κυρίῳ ἀµνὸν ἐνιαύσιον ἄµωµον ἕνα εἰς ὁλοκαύτωσιν καὶ ἀµνάδα ἐνιαυσίαν ἄµωµον µίαν εἰς ἁµαρτίαν καὶ κριὸν ἕνα ἄµωµον εἰς σωτήριον 15καὶ κανοῦν ἀζύµων σεµιδάλεως ἄρτους ἀναπεποιηµένους ἐν ἐλαίῳ καὶ λάγανα ἄζυµα κεχρισµένα ἐν ἐλαίῳ καὶ θυσία αὐτῶν καὶ σπονδὴ αὐτῶν. 16καὶ προσοίσει ὁ ἱερεὺς ἔναντι κυρίου καὶ ποιήσει τὸ περὶ ἁµαρτίας αὐτοῦ καὶ τὸ ὁλοκαύτωµα αὐτοῦ 17καὶ τὸν κριὸν ποιήσει θυσίαν σωτηρίου κυρίῳ ἐπὶ τῷ κανῷ τῶν ἀζύµων, καὶ ποιήσει ὁ ἱερεὺς τὴν θυσίαν αὐτοῦ καὶ τὴν σπονδὴν αὐτοῦ. 18καὶ ξυρήσεται ὁ ηὐγµένος παρὰ τὰς θύρας τῆς σκηνῆς τοῦ µαρτυρίου τὴν κεφαλὴν τῆς εὐχῆς αὐτοῦ καὶ ἐπιθήσει τὰς τρίχας ἐπὶ τὸ πῦρ, ὅ ἐστιν ὑπὸ τὴν θυσίαν τοῦ σωτηρίου. 19καὶ λήµψεται ὁ ἱερεὺς τὸν βραχίονα ἑφθὸν ἀπὸ τοῦ κριοῦ καὶ ἄρτον ἕνα ἄζυµον ἀπὸ τοῦ κανοῦ καὶ λάγανον ἄζυµον ἓν καὶ ἐπιθήσει ἐπὶ τὰς χεῖρας τοῦ ηὐγµένου µετὰ τὸ ξυρήσασθαι αὐτὸν τὴν εὐχὴν αὐτοῦ· 20καὶ προσοίσει αὐτὰ ὁ ἱερεὺς ἐπίθεµα ἔναντι κυρίου, ἅγιον ἔσται τῷ ἱερεῖ ἐπὶ τοῦ στηθυνίου τοῦ ἐπιθέµατος καὶ ἐπὶ τοῦ βραχίονος τοῦ ἀφαιρέµατος· καὶ µετὰ ταῦτα πίεται ὁ ηὐγµένος οἶνον. — 21οὗτος ὁ νόµος τοῦ εὐξαµένου, ὃς ἂν εὔξηται κυρίῳ δῶρον αὐτοῦ κυρίῳ περὶ τῆς εὐχῆς, χωρὶς ὧν ἂν εὕρῃ ἡ χεὶρ αὐτοῦ κατὰ δύναµιν τῆς εὐχῆς αὐτοῦ, ἣν ἂν εὔξηται κατὰ νόµον ἁγνείας.
22Καὶ ἐλάλησεν κύριος πρὸς Μωυσῆν λέγων 23Λάλησον Ααρων καὶ τοῖς υἱοῖς αὐτοῦ λέγων Οὕτως εὐλογήσετε τοὺς υἱοὺς Ισραηλ λέγοντες αὐτοῖς (καὶ ἐπιθήσουσιν τὸ ὄνοµά µου ἐπὶ τοὺς υἱοὺς Ισραηλ, καὶ ἐγὼ κύριος εὐλογήσω αὐτούς)
24Εὐλογήσαι σε κύριος καὶ φυλάξαι σε,
25ἐπιφάναι κύριος τὸ πρόσωπον αὐτοῦ ἐπὶ σὲ καὶ ἐλεήσαι σε,
26ἐπάραι κύριος τὸ πρόσωπον αὐτοῦ ἐπὶ σὲ καὶ δῴη σοι εἰρήνην.
7	1Καὶ ἐγένετο ᾗ ἡµέρᾳ συνετέλεσεν Μωυσῆς ὥστε ἀναστῆσαι τὴν σκηνὴν καὶ ἔχρισεν αὐτὴν καὶ ἡγίασεν αὐτὴν καὶ πάντα τὰ σκεύη αὐτῆς καὶ τὸ θυσιαστήριον καὶ πάντα τὰ σκεύη αὐτοῦ καὶ ἔχρισεν αὐτὰ καὶ ἡγίασεν αὐτά, 2καὶ προσήνεγκαν οἱ ἄρχοντες Ισραηλ, δώδεκα ἄρχοντες οἴκων πατριῶν αὐτῶν, οὗτοι ἄρχοντες φυλῶν, οὗτοι οἱ παρεστηκότες ἐπὶ τῆς ἐπισκοπῆς, 3καὶ ἤνεγκαν τὰ δῶρα αὐτῶν ἔναντι κυρίου ἓξ ἁµάξας λαµπηνικὰς καὶ δώδεκα βόας, ἅµαξαν παρὰ δύο ἀρχόντων καὶ
µόσχον παρὰ ἑκάστου, καὶ προσήγαγον ἐναντίον τῆς σκηνῆς. 4καὶ εἶπεν κύριος πρὸς Μωυσῆν λέγων
5Λαβὲ παρ’ αὐτῶν, καὶ ἔσονται πρὸς τὰ ἔργα τὰ λειτουργικὰ τῆς σκηνῆς τοῦ µαρτυρίου, καὶ δώσεις
αὐτὰ τοῖς Λευίταις, ἑκάστῳ κατὰ τὴν αὐτοῦ λειτουργίαν. 6καὶ λαβὼν Μωυσῆς τὰς ἁµάξας καὶ τοὺς βόας ἔδωκεν αὐτὰ τοῖς Λευίταις· 7τὰς δύο ἁµάξας καὶ τοὺς τέσσαρας βόας ἔδωκεν τοῖς υἱοῖς Γεδσων κατὰ τὰς λειτουργίας αὐτῶν 8καὶ τὰς τέσσαρας ἁµάξας καὶ τοὺς ὀκτὼ βόας ἔδωκεν τοῖς υἱοῖς Μεραρι κατὰ τὰς λειτουργίας αὐτῶν διὰ Ιθαµαρ υἱοῦ Ααρων τοῦ ἱερέως. 9καὶ τοῖς υἱοῖς Κααθ οὐκ ἔδωκεν, ὅτι τὰ λειτουργήµατα τοῦ ἁγίου ἔχουσιν· ἐπ’ ὤµων ἀροῦσιν.
10Καὶ προσήνεγκαν οἱ ἄρχοντες εἰς τὸν ἐγκαινισµὸν τοῦ θυσιαστηρίου ἐν τῇ ἡµέρᾳ, ᾗ ἔχρισεν αὐτό, καὶ προσήνεγκαν οἱ ἄρχοντες τὰ δῶρα αὐτῶν ἀπέναντι τοῦ θυσιαστηρίου. 11καὶ εἶπεν κύριος πρὸς Μωυσῆν Ἄρχων εἷς καθ’ ἡµέραν ἄρχων καθ’ ἡµέραν προσοίσουσιν τὰ δῶρα αὐτῶν εἰς τὸν ἐγκαινισµὸν τοῦ θυσιαστηρίου.
12Καὶ ἦν ὁ προσφέρων τῇ ἡµέρᾳ τῇ πρώτῃ τὸ δῶρον αὐτοῦ Ναασσων υἱὸς Αµιναδαβ ἄρχων τῆς φυλῆς Ιουδα. 13καὶ προσήνεγκεν τὸ δῶρον αὐτοῦ τρυβλίον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 14θυίσκην µίαν δέκα χρυσῶν πλήρη θυµιάµατος· 15µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 16καὶ χίµαρον ἐξ αἰγῶν ἕνα περὶ ἁµαρτίας· 17καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Ναασσων υἱοῦ Αµιναδαβ.
18Τῇ ἡµέρᾳ τῇ δευτέρᾳ προσήνεγκεν Ναθαναηλ υἱὸς Σωγαρ ἄρχων τῆς φυλῆς Ισσαχαρ. 19καὶ
προσήνεγκεν τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 20θυίσκην µίαν δέκα χρυσῶν πλήρη θυµιάµατος· 21µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 22καὶ χίµαρον ἐξ αἰγῶν ἕνα περὶ ἁµαρτίας· 23καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Ναθαναηλ υἱοῦ Σωγαρ.
24Τῇ ἡµέρᾳ τῇ τρίτῃ ἄρχων τῶν υἱῶν Ζαβουλων Ελιαβ υἱὸς Χαιλων. 25τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 26θυίσκην µίαν δέκα χρυσῶν πλήρη θυµιάµατος· 27µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 28καὶ χίµαρον ἐξ αἰγῶν ἕνα περὶ ἁµαρτίας· 29καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Ελιαβ υἱοῦ Χαιλων.
30Τῇ ἡµέρᾳ τῇ τετάρτῃ ἄρχων τῶν υἱῶν Ρουβην Ελισουρ υἱὸς Σεδιουρ. 31τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 32θυίσκην µίαν δέκα χρυσῶν πλήρη θυµιάµατος· 33µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 34καὶ χίµαρον ἐξ αἰγῶν ἕνα περὶ ἁµαρτίας· 35καὶ εἰς θυσίαν σωτηρίου
δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Ελισουρ υἱοῦ Σεδιουρ.
36Τῇ ἡµέρᾳ τῇ πέµπτῃ ἄρχων τῶν υἱῶν Συµεων Σαλαµιηλ υἱὸς Σουρισαδαι. 37τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 38θυίσκην µίαν δέκα χρυσῶν πλήρη θυµιάµατος· 39µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 40καὶ χίµαρον ἐξ αἰγῶν ἕνα περὶ ἁµαρτίας· 41καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Σαλαµιηλ υἱοῦ Σουρισαδαι.
42Τῇ ἡµέρᾳ τῇ ἕκτῃ ἄρχων τῶν υἱῶν Γαδ Ελισαφ υἱὸς Ραγουηλ. 43τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 44θυίσκην µίαν δέκα χρυσῶν πλήρη θυµιάµατος· 45µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 46καὶ χίµαρον ἐξ αἰγῶν ἕνα περὶ ἁµαρτίας· 47καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Ελισαφ υἱοῦ Ραγουηλ.
48Τῇ ἡµέρᾳ τῇ ἑβδόµῃ ἄρχων τῶν υἱῶν Εφραιµ Ελισαµα υἱὸς Εµιουδ. 49τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 50θυίσκην µίαν δέκα χρυσῶν πλήρη θυµιάµατος· 51µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 52καὶ χίµαρον ἐξ αἰγῶν ἕνα περὶ ἁµαρτίας· 53καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Ελισαµα υἱοῦ Εµιουδ.
54Τῇ ἡµέρᾳ τῇ ὀγδόῃ ἄρχων τῶν υἱῶν Μανασση Γαµαλιηλ υἱὸς Φαδασσουρ. 55τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 56θυίσκην µίαν δέκα χρυσῶν πλήρη θυµιάµατος· 57µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 58καὶ χίµαρον ἐξ αἰγῶν ἕνα περὶ ἁµαρτίας· 59καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Γαµαλιηλ υἱοῦ Φαδασσουρ.
60Τῇ ἡµέρᾳ τῇ ἐνάτῃ ἄρχων τῶν υἱῶν Βενιαµιν Αβιδαν υἱὸς Γαδεωνι. 61τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 62θυίσκην µίαν δέκα χρυσῶν πλήρη θυµιάµατος· 63µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς
ὁλοκαύτωµα· 64καὶ χίµαρον ἐξ αἰγῶν ἕνα περὶ ἁµαρτίας· 65καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Αβιδαν υἱοῦ Γαδεωνι.
66Τῇ ἡµέρᾳ τῇ δεκάτῃ ἄρχων τῶν υἱῶν Δαν Αχιεζερ υἱὸς Αµισαδαι. 67τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 68θυίσκην µίαν δέκα χρυσῶν πλήρη θυµιάµατος· 69µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 70καὶ χίµαρον ἐξ αἰγῶν ἕνα περὶ ἁµαρτίας· 71καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Αχιεζερ υἱοῦ Αµισαδαι.
72Τῇ ἡµέρᾳ τῇ ἑνδεκάτῃ ἄρχων τῶν υἱῶν Ασηρ Φαγαιηλ υἱὸς Εχραν. 73τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 74θυίσκην µίαν δέκα χρυσῶν πλήρη θυµιάµατος· 75µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 76καὶ χίµαρον ἐξ αἰγῶν ἕνα περὶ ἁµαρτίας· 77καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Φαγαιηλ υἱοῦ Εχραν.
78Τῇ ἡµέρᾳ τῇ δωδεκάτῃ ἄρχων τῶν υἱῶν Νεφθαλι Αχιρε υἱὸς Αιναν. 79τὸ δῶρον αὐτοῦ τρύβλιον ἀργυροῦν ἕν, τριάκοντα καὶ ἑκατὸν ὁλκὴ αὐτοῦ, φιάλην µίαν ἀργυρᾶν ἑβδοµήκοντα σίκλων κατὰ τὸν σίκλον τὸν ἅγιον, ἀµφότερα πλήρη σεµιδάλεως ἀναπεποιηµένης ἐν ἐλαίῳ, εἰς θυσίαν· 80θυίσκην µίαν δέκα χρυσῶν πλήρη θυµιάµατος· 81µόσχον ἕνα ἐκ βοῶν, κριὸν ἕνα, ἀµνὸν ἕνα ἐνιαύσιον εἰς ὁλοκαύτωµα· 82καὶ χίµαρον ἐξ αἰγῶν ἕνα περὶ ἁµαρτίας· 83καὶ εἰς θυσίαν σωτηρίου δαµάλεις δύο, κριοὺς πέντε, τράγους πέντε, ἀµνάδας ἐνιαυσίας πέντε. τοῦτο τὸ δῶρον Αχιρε υἱοῦ Αιναν.
84Οὗτος ὁ ἐγκαινισµὸς τοῦ θυσιαστηρίου, ᾗ ἡµέρᾳ ἔχρισεν αὐτό, παρὰ τῶν ἀρχόντων τῶν υἱῶν Ισραηλ· τρύβλια ἀργυρᾶ δώδεκα, φιάλαι ἀργυραῖ δώδεκα, θυίσκαι χρυσαῖ δώδεκα, 85τριάκοντα καὶ ἑκατὸν σίκλων τὸ τρύβλιον τὸ ἕν καὶ ἑβδοµήκοντα σίκλων ἡ φιάλη ἡ µία, πᾶν τὸ ἀργύριον τῶν σκευῶν δισχίλιοι καὶ τετρακόσιοι σίκλοι ἐν τῷ σίκλῳ τῷ ἁγίῳ. 86θυίσκαι χρυσαῖ δώδεκα πλήρεις θυµιάµατος· πᾶν τὸ χρυσίον τῶν θυισκῶν εἴκοσι καὶ ἑκατὸν χρυσοῖ. 87πᾶσαι αἱ βόες εἰς ὁλοκαύτωσιν
µόσχοι δώδεκα, κριοὶ δώδεκα, ἀµνοὶ ἐνιαύσιοι δώδεκα καὶ αἱ θυσίαι αὐτῶν καὶ αἱ σπονδαὶ αὐτῶν· καὶ χίµαροι ἐξ αἰγῶν δώδεκα περὶ ἁµαρτίας. 88πᾶσαι αἱ βόες εἰς θυσίαν σωτηρίου δαµάλεις εἴκοσι τέσσαρες, κριοὶ ἑξήκοντα, τράγοι ἑξήκοντα, ἀµνάδες ἑξήκοντα ἐνιαύσιαι ἄµωµοι. αὕτη ἡ ἐγκαίνωσις τοῦ θυσιαστηρίου µετὰ τὸ πληρῶσαι τὰς χεῖρας αὐτοῦ καὶ µετὰ τὸ χρῖσαι αὐτόν. — 89ἐν τῷ εἰσπορεύεσθαι Μωυσῆν εἰς τὴν σκηνὴν τοῦ µαρτυρίου λαλῆσαι αὐτῷ καὶ ἤκουσεν τὴν φωνὴν κυρίου λαλοῦντος πρὸς αὐτὸν ἄνωθεν τοῦ ἱλαστηρίου, ὅ ἐστιν ἐπὶ τῆς κιβωτοῦ τοῦ µαρτυρίου, ἀνὰ µέσον τῶν δύο χερουβιµ· καὶ ἐλάλει πρὸς αὐτόν.
8	1Καὶ ἐλάλησεν κύριος πρὸς Μωυσῆν λέγων 2Λάλησον τῷ Ααρων καὶ ἐρεῖς πρὸς αὐτόν Ὅταν
ἐπιτιθῇς τοὺς λύχνους, ἐκ µέρους κατὰ πρόσωπον τῆς λυχνίας φωτιοῦσιν οἱ ἑπτὰ λύχνοι. 3καὶ
ἐποίησεν οὕτως Ααρων· ἐκ τοῦ ἑνὸς µέρους κατὰ πρόσωπον τῆς λυχνίας ἐξῆψεν τοὺς λύχνους αὐτῆς, καθὰ συνέταξεν κύριος τῷ Μωυσῇ. 4καὶ αὕτη ἡ κατασκευὴ τῆς λυχνίας· στερεὰ χρυσῆ, ὁ καυλὸς αὐτῆς καὶ τὰ κρίνα αὐτῆς, στερεὰ ὅλη· κατὰ τὸ εἶδος, ὃ ἔδειξεν κύριος τῷ Μωυσῇ, οὕτως ἐποίησεν τὴν λυχνίαν.
5Καὶ ἐλάλησεν κύριος πρὸς Μωυσῆν λέγων 6Λαβὲ τοὺς Λευίτας ἐκ µέσου υἱῶν Ισραηλ καὶ ἀφαγνιεῖς αὐτούς. 7καὶ οὕτως ποιήσεις αὐτοῖς τὸν ἁγνισµὸν αὐτῶν· περιρρανεῖς αὐτοὺς ὕδωρ ἁγνισµοῦ, καὶ ἐπελεύσεται ξυρὸν ἐπὶ πᾶν τὸ σῶµα αὐτῶν, καὶ πλυνοῦσιν τὰ ἱµάτια αὐτῶν καὶ καθαροὶ ἔσονται. 8καὶ λήµψονται µόσχον ἕνα ἐκ βοῶν καὶ τούτου θυσίαν σεµιδάλεως ἀναπεποιηµένην ἐν ἐλαίῳ, καὶ µόσχον ἐνιαύσιον ἐκ βοῶν λήµψῃ περὶ ἁµαρτίας. 9καὶ προσάξεις τοὺς Λευίτας ἔναντι τῆς σκηνῆς τοῦ µαρτυρίου καὶ συνάξεις πᾶσαν συναγωγὴν υἱῶν Ισραηλ 10καὶ προσάξεις τοὺς Λευίτας ἔναντι κυρίου, καὶ ἐπιθήσουσιν οἱ υἱοὶ Ισραηλ τὰς χεῖρας αὐτῶν ἐπὶ τοὺς Λευίτας, 11καὶ ἀφοριεῖ Ααρων τοὺς Λευίτας ἀπόδοµα ἔναντι κυρίου παρὰ τῶν υἱῶν Ισραηλ, καὶ ἔσονται ὥστε ἐργάζεσθαι τὰ ἔργα κυρίου. 12οἱ δὲ Λευῖται ἐπιθήσουσιν τὰς χεῖρας ἐπὶ τὰς κεφαλὰς τῶν µόσχων, καὶ ποιήσει τὸν ἕνα περὶ ἁµαρτίας καὶ τὸν ἕνα εἰς ὁλοκαύτωµα κυρίῳ ἐξιλάσασθαι περὶ αὐτῶν. 13καὶ στήσεις τοὺς Λευίτας ἔναντι κυρίου καὶ ἔναντι Ααρων καὶ ἔναντι τῶν υἱῶν αὐτοῦ καὶ ἀποδώσεις αὐτοὺς ἀπόδοµα ἔναντι κυρίου· 14καὶ διαστελεῖς τοὺς Λευίτας ἐκ µέσου υἱῶν Ισραηλ, καὶ ἔσονται ἐµοί. 15καὶ µετὰ ταῦτα εἰσελεύσονται οἱ Λευῖται ἐργάζεσθαι τὰ ἔργα τῆς σκηνῆς τοῦ
µαρτυρίου, καὶ καθαριεῖς αὐτοὺς καὶ ἀποδώσεις αὐτοὺς ἔναντι κυρίου. 16ὅτι ἀπόδοµα ἀποδεδοµένοι οὗτοί µοί εἰσιν ἐκ µέσου υἱῶν Ισραηλ· ἀντὶ τῶν διανοιγόντων πᾶσαν µήτραν πρωτοτόκων πάντων ἐκ τῶν υἱῶν Ισραηλ εἴληφα αὐτοὺς ἐµοί. 17ὅτι ἐµοὶ πᾶν πρωτότοκον ἐν υἱοῖς Ισραηλ ἀπὸ ἀνθρώπου ἕως κτήνους· ᾗ ἡµέρᾳ ἐπάταξα πᾶν πρωτότοκον ἐν γῇ Αἰγύπτῳ, ἡγίασα αὐτοὺς ἐµοὶ 18καὶ ἔλαβον τοὺς Λευίτας ἀντὶ παντὸς πρωτοτόκου ἐν υἱοῖς Ισραηλ. 19καὶ ἀπέδωκα τοὺς Λευίτας ἀπόδοµα δεδοµένους Ααρων καὶ τοῖς υἱοῖς αὐτοῦ ἐκ µέσου υἱῶν Ισραηλ ἐργάζεσθαι τὰ ἔργα τῶν υἱῶν Ισραηλ ἐν τῇ σκηνῇ τοῦ µαρτυρίου καὶ ἐξιλάσκεσθαι περὶ τῶν υἱῶν Ισραηλ, καὶ οὐκ ἔσται ἐν τοῖς υἱοῖς Ισραηλ προσεíίζων πρὸς τὰ ἅγια. — 20καὶ ἐποίησεν Μωυσῆς καὶ Ααρων καὶ πᾶσα συναγωγὴ υἱῶν Ισραηλ τοῖς Λευίταις καθὰ ἐνετείλατο κύριος τῷ Μωυσῇ περὶ τῶν Λευιτῶν, οὕτως ἐποίησαν αὐτοῖς οἱ υἱοὶ Ισραηλ. 21καὶ ἡγνίσαντο οἱ Λευῖται καὶ ἐπλύναντο τὰ ἱµάτια, καὶ ἀπέδωκεν αὐτοὺς Ααρων ἀπόδοµα ἔναντι κυρίου, καὶ ἐξιλάσατο περὶ αὐτῶν Ααρων ἀφαγνίσασθαι αὐτούς. 22καὶ µετὰ ταῦτα εἰσῆλθον οἱ Λευῖται λειτουργεῖν τὴν λειτουργίαν αὐτῶν ἐν τῇ σκηνῇ τοῦ µαρτυρίου ἔναντι Ααρων καὶ ἔναντι τῶν υἱῶν αὐτοῦ· καθὼς συνέταξεν κύριος τῷ Μωυσῇ περὶ τῶν Λευιτῶν, οὕτως ἐποίησαν αὐτοῖς.
23Καὶ ἐλάλησεν κύριος πρὸς Μωυσῆν λέγων 24Τοῦτό ἐστιν τὸ περὶ τῶν Λευιτῶν· ἀπὸ πεντεκαιεικοσαετοῦς καὶ ἐπάνω εἰσελεύσονται ἐνεργεῖν ἐν τῇ σκηνῇ τοῦ µαρτυρίου· 25καὶ ἀπὸ πεντηκονταετοῦς ἀποστήσεται ἀπὸ τῆς λειτουργίας καὶ οὐκ ἐργᾶται ἔτι, 26καὶ λειτουργήσει ὁ
ἀδελφὸς αὐτοῦ ἐν τῇ σκηνῇ τοῦ µαρτυρίου φυλάσσειν φυλακάς, ἔργα δὲ οὐκ ἐργᾶται. οὕτως ποιήσεις τοῖς Λευίταις ἐν ταῖς φυλακαῖς αὐτῶν.
9	1Καὶ ἐλάλησεν κύριος πρὸς Μωυσῆν ἐν τῇ ἐρήµῳ Σινα ἐν τῷ ἔτει τῷ δευτέρῳ ἐξελθόντων
αὐτῶν ἐκ γῆς Αἰγύπτου ἐν τῷ µηνὶ τῷ πρώτῳ λέγων 2Εἰπὸν καὶ ποιείτωσαν οἱ υἱοὶ Ισραηλ τὸ πασχα καθ’ ὥραν αὐτοῦ· 3τῇ τεσσαρεσκαιδεκάτῃ ἡµέρᾳ τοῦ µηνὸς τοῦ πρώτου πρὸς ἑσπέραν ποιήσεις αὐτὸ κατὰ καιρούς· κατὰ τὸν νόµον αὐτοῦ καὶ κατὰ τὴν σύγκρισιν αὐτοῦ ποιήσεις αὐτό. 4καὶ ἐλάλησεν Μωυσῆς τοῖς υἱοῖς Ισραηλ ποιῆσαι τὸ πασχα. 5ἐναρχοµένου τῇ τεσσαρεσκαιδεκάτῃ ἡµέρᾳ τοῦ µηνὸς ἐν τῇ ἐρήµῳ τοῦ Σινα, καθὰ συνέταξεν κύριος τῷ Μωυσῇ, οὕτως ἐποίησαν οἱ υἱοὶ Ισραηλ.
6Καὶ παρεγένοντο οἱ ἄνδρες, οἳ ἦσαν ἀκάθαρτοι ἐπὶ ψυχῇ ἀνθρώπου καὶ οὐκ ἠδύναντο ποιῆσαι τὸ πασχα ἐν τῇ ἡµέρᾳ ἐκείνῃ, καὶ προσῆλθον ἐναντίον Μωυσῆ καὶ Ααρων ἐν ἐκείνῃ τῇ ἡµέρᾳ, 7καὶ εἶπαν οἱ ἄνδρες ἐκεῖνοι πρὸς αὐτόν Ἡµεῖς ἀκάθαρτοι ἐπὶ ψυχῇ ἀνθρώπου· µὴ οὖν ὑστερήσωµεν προσενέγκαι τὸ δῶρον κυρίῳ κατὰ καιρὸν αὐτοῦ ἐν µέσῳ υἱῶν Ισραηλ; 8καὶ εἶπεν πρὸς αὐτοὺς Μωυσῆς Στῆτε αὐτοῦ, καὶ ἀκούσοµαι, τί ἐντελεῖται κύριος περὶ ὑµῶν. — 9καὶ ἐλάλησεν κύριος πρὸς Μωυσῆν λέγων 10Λάλησον τοῖς υἱοῖς Ισραηλ λέγων Ἄνθρωπος ἄνθρωπος, ὃς ἐὰν γένηται ἀκάθαρτος ἐπὶ ψυχῇ ἀνθρώπου ἢ ἐν ὁδῷ µακρὰν ὑµῖν ἢ ἐν ταῖς γενεαῖς ὑµῶν, καὶ ποιήσει τὸ πασχα κυρίῳ· 11ἐν τῷ µηνὶ τῷ δευτέρῳ ἐν τῇ τεσσαρεσκαιδεκάτῃ ἡµέρᾳ τὸ πρὸς ἑσπέραν ποιήσουσιν αὐτό, ἐπ’ ἀζύµων καὶ πικρίδων φάγονται αὐτό, 12οὐ καταλείψουσιν ἀπ’ αὐτοῦ εἰς τὸ πρωὶ καὶ ὀστοῦν οὐ συντρίψουσιν ἀπ’ αὐτοῦ· κατὰ τὸν νόµον τοῦ πασχα ποιήσουσιν αὐτό. 13καὶ ἄνθρωπος, ὃς ἐὰν καθαρὸς ᾖ καὶ ἐν ὁδῷ
µακρᾷ οὐκ ἔστιν καὶ ὑστερήσῃ ποιῆσαι τὸ πασχα, ἐξολεθρευθήσεται ἡ ψυχὴ ἐκείνη ἐκ τοῦ λαοῦ αὐτῆς· ὅτι τὸ δῶρον κυρίῳ οὐ προσήνεγκεν κατὰ τὸν καιρὸν αὐτοῦ, ἁµαρτίαν αὐτοῦ λήµψεται ὁ ἄνθρωπος ἐκεῖνος. — 14ἐὰν δὲ προσέλθῃ πρὸς ὑµᾶς προσήλυτος ἐν τῇ γῇ ὑµῶν καὶ ποιήσει τὸ πασχα κυρίῳ, κατὰ τὸν νόµον τοῦ πασχα καὶ κατὰ τὴν σύνταξιν αὐτοῦ ποιήσει αὐτό· νόµος εἷς ἔσται ὑµῖν καὶ τῷ προσηλύτῳ καὶ τῷ αὐτόχθονι τῆς γῆς.
15Καὶ τῇ ἡµέρᾳ, ᾗ ἐστάθη ἡ σκηνή, ἐκάλυψεν ἡ νεφέλη τὴν σκηνήν, τὸν οἶκον τοῦ µαρτυρίου· καὶ τὸ ἑσπέρας ἦν ἐπὶ τῆς σκηνῆς ὡς εἶδος πυρὸς ἕως πρωί. 16οὕτως ἐγίνετο διὰ παντός· ἡ νεφέλη ἐκάλυπτεν αὐτὴν ἡµέρας καὶ εἶδος πυρὸς τὴν νύκτα. 17καὶ ἡνίκα ἀνέβη ἡ νεφέλη ἀπὸ τῆς σκηνῆς, καὶ µετὰ ταῦτα ἀπῆραν οἱ υἱοὶ Ισραηλ· καὶ ἐν τῷ τόπῳ, οὗ ἂν ἔστη ἡ νεφέλη, ἐκεῖ παρενέβαλον οἱ υἱοὶ Ισραηλ. 18διὰ προστάγµατος κυρίου παρεµβαλοῦσιν οἱ υἱοὶ Ισραηλ καὶ διὰ προστάγµατος κυρίου ἀπαροῦσιν· πάσας τὰς ἡµέρας, ἐν αἷς σκιάζει ἡ νεφέλη ἐπὶ τῆς σκηνῆς, παρεµβαλοῦσιν οἱ υἱοὶ Ισραηλ· 19καὶ ὅταν ἐφέλκηται ἡ νεφέλη ἐπὶ τῆς σκηνῆς ἡµέρας πλείους, καὶ φυλάξονται οἱ υἱοὶ Ισραηλ τὴν φυλακὴν τοῦ θεοῦ καὶ οὐ µὴ ἐξάρωσιν· 20καὶ ἔσται ὅταν σκεπάσῃ ἡ νεφέλη ἡµέρας ἀριθµῷ ἐπὶ τῆς σκηνῆς, διὰ φωνῆς κυρίου παρεµβαλοῦσιν καὶ διὰ προστάγµατος κυρίου ἀπαροῦσιν· 21καὶ ἔσται ὅταν γένηται ἡ νεφέλη ἀφ’ ἑσπέρας ἕως πρωὶ καὶ ἀναβῇ ἡ νεφέλη τὸ πρωί, καὶ ἀπαροῦσιν ἡµέρας ἢ νυκτός· 22µηνὸς ἡµέρας πλεοναζούσης τῆς νεφέλης σκιαζούσης ἐπ’ αὐτῆς
παρεµβαλοῦσιν οἱ υἱοὶ Ισραηλ καὶ οὐ µὴ ἀπάρωσιν. 23ὅτι διὰ προστάγµατος κυρίου ἀπαροῦσιν, τὴν φυλακὴν κυρίου ἐφυλάξαντο διὰ προστάγµατος κυρίου ἐν χειρὶ Μωυσῆ.
10	1Καὶ ἐλάλησεν κύριος πρὸς Μωυσῆν λέγων 2Ποίησον σεαυτῷ δύο σάλπιíας ἀργυρᾶς,
ἐλατὰς ποιήσεις αὐτάς, καὶ ἔσονταί σοι ἀνακαλεῖν τὴν συναγωγὴν καὶ ἐξαίρειν τὰς παρεµβολάς. 3καὶ σαλπίσεις ἐν αὐταῖς, καὶ συναχθήσεται πᾶσα ἡ συναγωγὴ ἐπὶ τὴν θύραν τῆς σκηνῆς τοῦ µαρτυρίου·
4ἐὰν δὲ ἐν µιᾷ σαλπίσωσιν, προσελεύσονται πρὸς σὲ πάντες οἱ ἄρχοντες, ἀρχηγοὶ Ισραηλ. 5καὶ
σαλπιεῖτε σηµασίαν, καὶ ἐξαροῦσιν αἱ παρεµβολαὶ αἱ παρεµβάλλουσαι ἀνατολάς· 6καὶ σαλπιεῖτε σηµασίαν δευτέραν, καὶ ἐξαροῦσιν αἱ παρεµβολαὶ αἱ παρεµβάλλουσαι λίβα· καὶ σαλπιεῖτε σηµασίαν τρίτην, καὶ ἐξαροῦσιν αἱ παρεµβολαὶ αἱ παρεµβάλλουσαι παρὰ θάλασσαν· καὶ σαλπιεῖτε σηµασίαν τετάρτην, καὶ ἐξαροῦσιν αἱ παρεµβολαὶ αἱ παρεµβάλλουσαι πρὸς βορρᾶν· σηµασίᾳ σαλπιοῦσιν ἐν τῇ ἐξάρσει αὐτῶν. 7καὶ ὅταν συναγάγητε τὴν συναγωγήν, σαλπιεῖτε καὶ οὐ σηµασίᾳ. 8καὶ οἱ υἱοὶ Ααρων οἱ ἱερεῖς σαλπιοῦσιν ταῖς σάλπιγξιν, καὶ ἔσται ὑµῖν νόµιµον αἰώνιον εἰς τὰς γενεὰς ὑµῶν. 9ἐὰν δὲ ἐξέλθητε εἰς πόλεµον ἐν τῇ γῇ ὑµῶν πρὸς τοὺς ὑπεναντίους τοὺς ἀνθεστηκότας ὑµῖν, καὶ σηµανεῖτε ταῖς σάλπιγξιν καὶ ἀναµνησθήσεσθε ἔναντι κυρίου καὶ διασωθήσεσθε ἀπὸ τῶν ἐχθρῶν ὑµῶν. 10καὶ ἐν ταῖς ἡµέραις τῆς εὐφροσύνης ὑµῶν καὶ ἐν ταῖς ἑορταῖς ὑµῶν καὶ ἐν ταῖς νουµηνίαις ὑµῶν σαλπιεῖτε ταῖς σάλπιγξιν ἐπὶ τοῖς ὁλοκαυτώµασιν καὶ ἐπὶ ταῖς θυσίαις τῶν σωτηρίων ὑµῶν, καὶ ἔσται ὑµῖν ἀνάµνησις ἔναντι τοῦ θεοῦ ὑµῶν· ἐγὼ κύριος ὁ θεὸς ὑµῶν.
11Καὶ ἐγένετο ἐν τῷ ἐνιαυτῷ τῷ δευτέρῳ ἐν τῷ µηνὶ τῷ δευτέρῳ εἰκάδι τοῦ µηνὸς ἀνέβη ἡ νεφέλη ἀπὸ τῆς σκηνῆς τοῦ µαρτυρίου, 12καὶ ἐξῆραν οἱ υἱοὶ Ισραηλ σὺν ἀπαρτίαις αὐτῶν ἐν τῇ ἐρήµῳ Σινα, καὶ ἔστη ἡ νεφέλη ἐν τῇ ἐρήµῳ τοῦ Φαραν. 13καὶ ἐξῆραν πρῶτοι διὰ φωνῆς κυρίου ἐν χειρὶ Μωυσῆ. — 14καὶ ἐξῆραν τάγµα παρεµβολῆς υἱῶν Ιουδα πρῶτοι σὺν δυνάµει αὐτῶν· καὶ ἐπὶ τῆς δυνάµεως αὐτῶν Ναασσων υἱὸς Αµιναδαβ, 15καὶ ἐπὶ τῆς δυνάµεως φυλῆς υἱῶν Ισσαχαρ Ναθαναηλ υἱὸς Σωγαρ, 16καὶ ἐπὶ τῆς δυνάµεως φυλῆς υἱῶν Ζαβουλων Ελιαβ υἱὸς Χαιλων. 17καὶ καθελοῦσιν τὴν σκηνὴν καὶ ἐξαροῦσιν οἱ υἱοὶ Γεδσων καὶ οἱ υἱοὶ Μεραρι αἴροντες τὴν σκηνήν. — 18καὶ ἐξῆραν τάγµα παρεµβολῆς Ρουβην σὺν δυνάµει αὐτῶν· καὶ ἐπὶ τῆς δυνάµεως αὐτῶν Ελισουρ υἱὸς Σεδιουρ, 19καὶ ἐπὶ τῆς δυνάµεως φυλῆς υἱῶν Συµεων Σαλαµιηλ υἱὸς Σουρισαδαι, 20καὶ ἐπὶ τῆς δυνάµεως φυλῆς υἱῶν Γαδ Ελισαφ ὁ τοῦ Ραγουηλ. 21καὶ ἐξαροῦσιν οἱ υἱοὶ Κααθ αἴροντες τὰ ἅγια καὶ στήσουσιν τὴν σκηνήν, ἕως παραγένωνται. — 22καὶ ἐξαροῦσιν τάγµα παρεµβολῆς Εφραιµ σὺν δυνάµει αὐτῶν· καὶ ἐπὶ τῆς δυνάµεως αὐτῶν Ελισαµα υἱὸς Εµιουδ, 23καὶ ἐπὶ τῆς δυνάµεως φυλῆς υἱῶν Μανασση Γαµαλιηλ ὁ τοῦ Φαδασσουρ, 24καὶ ἐπὶ τῆς δυνάµεως φυλῆς υἱῶν Βενιαµιν Αβιδαν ὁ τοῦ Γαδεωνι. — 25καὶ ἐξαροῦσιν τάγµα παρεµβολῆς υἱῶν Δαν ἔσχατοι πασῶν τῶν παρεµβολῶν σὺν δυνάµει αὐτῶν· καὶ ἐπὶ τῆς δυνάµεως αὐτῶν Αχιεζερ ὁ τοῦ Αµισαδαι, 26καὶ ἐπὶ τῆς δυνάµεως φυλῆς υἱῶν Ασηρ Φαγαιηλ υἱὸς Εχραν, 27καὶ ἐπὶ τῆς δυνάµεως φυλῆς υἱῶν Νεφθαλι Αχιρε υἱὸς Αιναν.
28αὗται αἱ στρατιαὶ υἱῶν Ισραηλ, καὶ ἐξῆραν σὺν δυνάµει αὐτῶν.
29Καὶ εἶπεν Μωυσῆς τῷ Ιωβαβ υἱῷ Ραγουηλ τῷ Μαδιανίτῃ τῷ γαµβρῷ Μωυσῆ Ἐξαίροµεν ἡµεῖς εἰς τὸν τόπον, ὃν εἶπεν κύριος Τοῦτον δώσω ὑµῖν· δεῦρο µεθ’ ἡµῶν, καὶ εὖ σε ποιήσοµεν, ὅτι κύριος ἐλάλησεν καλὰ περὶ Ισραηλ. 30καὶ εἶπεν πρὸς αὐτόν Οὐ πορεύσοµαι ἀλλὰ εἰς τὴν γῆν µου καὶ εἰς τὴν γενεάν µου. 31καὶ εἶπεν Μὴ ἐγκαταλίπῃς ἡµᾶς, οὗ εἵνεκεν ἦσθα µεθ’ ἡµῶν ἐν τῇ ἐρήµῳ, καὶ ἔσῃ ἐν ἡµῖν πρεσβύτης· 32καὶ ἔσται ἐὰν πορευθῇς µεθ’ ἡµῶν, καὶ ἔσται τὰ ἀγαθὰ ἐκεῖνα, ὅσα ἐὰν ἀγαθοποιήσῃ κύριος ἡµᾶς, καὶ εὖ σε ποιήσοµεν.
33Καὶ ἐξῆραν ἐκ τοῦ ὄρους κυρίου ὁδὸν τριῶν ἡµερῶν, καὶ ἡ κιβωτὸς τῆς διαθήκης κυρίου προεπορεύετο προτέρα αὐτῶν ὁδὸν τριῶν ἡµερῶν κατασκέψασθαι αὐτοῖς ἀνάπαυσιν. 34καὶ ἐγένετο ἐν τῷ ἐξαίρειν τὴν κιβωτὸν καὶ εἶπεν Μωυσῆς Ἐξεγέρθητι, κύριε, διασκορπισθήτωσαν οἱ ἐχθροί σου, φυγέτωσαν πάντες οἱ µισοῦντές σε. 35καὶ ἐν τῇ καταπαύσει εἶπεν Ἐπίστρεφε, κύριε, χιλιάδας
µυριάδας ἐν τῷ Ισραηλ. 36καὶ ἡ νεφέλη ἐγένετο σκιάζουσα ἐπ’ αὐτοῖς ἡµέρας ἐν τῷ ἐξαίρειν αὐτοὺς ἐκ τῆς παρεµβολῆς.
11	1Καὶ ἦν ὁ λαὸς γοíύζων πονηρὰ ἔναντι κυρίου, καὶ ἤκουσεν κύριος καὶ ἐθυµώθη ὀργῇ, καὶ
ἐξεκαύθη ἐν αὐτοῖς πῦρ παρὰ κυρίου καὶ κατέφαγεν µέρος τι τῆς παρεµβολῆς. 2καὶ ἐκέκραξεν ὁ λαὸς πρὸς Μωυσῆν, καὶ ηὔξατο Μωυσῆς πρὸς κύριον, καὶ ἐκόπασεν τὸ πῦρ. 3καὶ ἐκλήθη τὸ ὄνοµα τοῦ τόπου ἐκείνου Ἐµπυρισµός, ὅτι ἐξεκαύθη ἐν αὐτοῖς πῦρ παρὰ κυρίου.
4Καὶ ὁ ἐπίµικτος ὁ ἐν αὐτοῖς ἐπεθύµησαν ἐπιθυµίαν, καὶ καθίσαντες ἔκλαιον καὶ οἱ υἱοὶ Ισραηλ καὶ εἶπαν Τίς ἡµᾶς ψωµιεῖ κρέα; 5ἐµνήσθηµεν τοὺς ἰχθύας, οὓς ἠσθίοµεν ἐν Αἰγύπτῳ δωρεάν, καὶ τοὺς σικύας καὶ τοὺς πέπονας καὶ τὰ πράσα καὶ τὰ κρόµµυα καὶ τὰ σκόρδα· 6νυνὶ δὲ ἡ ψυχὴ ἡµῶν κατάξηρος, οὐδὲν πλὴν εἰς τὸ µαννα οἱ ὀφθαλµοὶ ἡµῶν. 7τὸ δὲ µαννα ὡσεὶ σπέρµα κορίου ἐστίν, καὶ τὸ εἶδος αὐτοῦ εἶδος κρυστάλλου· 8καὶ διεπορεύετο ὁ λαὸς καὶ συνέλεγον καὶ ἤληθον αὐτὸ ἐν τῷ
µύλῳ καὶ ἔτριβον ἐν τῇ θυίᾳ καὶ ἥψουν αὐτὸ ἐν τῇ χύτρᾳ καὶ ἐποίουν αὐτὸ ἐγκρυφίας, καὶ ἦν ἡ ἡδονὴ αὐτοῦ ὡσεὶ γεῦµα ἐγκρὶς ἐξ ἐλαίου· 9καὶ ὅταν κατέβη ἡ δρόσος ἐπὶ τὴν παρεµβολὴν νυκτός, κατέβαινεν τὸ µαννα ἐπ’ αὐτῆς. 10καὶ ἤκουσεν Μωυσῆς κλαιόντων αὐτῶν κατὰ δήµους αὐτῶν, ἕκαστον ἐπὶ τῆς θύρας αὐτοῦ· καὶ ἐθυµώθη ὀργῇ κύριος σφόδρα, καὶ ἔναντι Μωυσῆ ἦν πονηρόν.
11καὶ εἶπεν Μωυσῆς πρὸς κύριον Ἵνα τί ἐκάκωσας τὸν θεράποντά σου, καὶ διὰ τί οὐχ εὕρηκα χάριν ἐναντίον σου ἐπιθεῖναι τὴν ὁρµὴν τοῦ λαοῦ τούτου ἐπ’ ἐµέ; 12µὴ ἐγὼ ἐν γαστρὶ ἔλαβον πάντα τὸν λαὸν τοῦτον ἢ ἐγὼ ἔτεκον αὐτούς, ὅτι λέγεις µοι Λαβὲ αὐτὸν εἰς τὸν κόλπον σου, ὡσεὶ ἄραι τιθηνὸς τὸν θηλάζοντα, εἰς τὴν γῆν, ἣν ὤµοσας τοῖς πατράσιν αὐτῶν; 13πόθεν µοι κρέα δοῦναι παντὶ τῷ λαῷ τούτῳ; ὅτι κλαίουσιν ἐπ’ ἐµοὶ λέγοντες Δὸς ἡµῖν κρέα, ἵνα φάγωµεν. 14οὐ δυνήσοµαι ἐγὼ µόνος φέρειν τὸν λαὸν τοῦτον, ὅτι βαρύτερόν µοί ἐστιν τὸ ῥῆµα τοῦτο. 15εἰ δὲ οὕτως σὺ ποιεῖς µοι, ἀπόκτεινόν µε ἀναιρέσει, εἰ εὕρηκα ἔλεος παρὰ σοί, ἵνα µὴ ἴδω µου τὴν κάκωσιν. — 16καὶ εἶπεν κύριος πρὸς Μωυσῆν Συνάγαγέ µοι ἑβδοµήκοντα ἄνδρας ἀπὸ τῶν πρεσβυτέρων Ισραηλ, οὓς αὐτὸς σὺ οἶδας ὅτι οὗτοί εἰσιν πρεσβύτεροι τοῦ λαοῦ καὶ γραµµατεῖς αὐτῶν, καὶ ἄξεις αὐτοὺς πρὸς τὴν
σκηνὴν τοῦ µαρτυρίου, καὶ στήσονται ἐκεῖ µετὰ σοῦ. 17καὶ καταβήσοµαι καὶ λαλήσω ἐκεῖ µετὰ σοῦ καὶ ἀφελῶ ἀπὸ τοῦ πνεύµατος τοῦ ἐπὶ σοὶ καὶ ἐπιθήσω ἐπ’ αὐτούς, καὶ συναντιλήµψονται µετὰ σοῦ τὴν ὁρµὴν τοῦ λαοῦ, καὶ οὐκ οἴσεις αὐτοὺς σὺ µόνος. 18καὶ τῷ λαῷ ἐρεῖς Ἁγνίσασθε εἰς αὔριον, καὶ φάγεσθε κρέα, ὅτι ἐκλαύσατε ἔναντι κυρίου λέγοντες Τίς ἡµᾶς ψωµιεῖ κρέα; ὅτι καλὸν ἡµῖν ἐστιν ἐν Αἰγύπτῳ. καὶ δώσει κύριος ὑµῖν κρέα φαγεῖν, καὶ φάγεσθε κρέα. 19οὐχ ἡµέραν µίαν φάγεσθε οὐδὲ δύο οὐδὲ πέντε ἡµέρας οὐδὲ δέκα ἡµέρας οὐδὲ εἴκοσι ἡµέρας· 20ἕως µηνὸς ἡµερῶν φάγεσθε, ἕως ἂν ἐξέλθῃ ἐκ τῶν µυκτήρων ὑµῶν, καὶ ἔσται ὑµῖν εἰς χολέραν, ὅτι ἠπειθήσατε κυρίῳ, ὅς ἐστιν ἐν ὑµῖν, καὶ ἐκλαύσατε ἐναντίον αὐτοῦ λέγοντες Ἵνα τί ἡµῖν ἐξελθεῖν ἐξ Αἰγύπτου; 21καὶ εἶπεν Μωυσῆς Ἑξακόσιαι χιλιάδες πεζῶν ὁ λαός, ἐν οἷς εἰµι ἐν αὐτοῖς, καὶ σὺ εἶπας Κρέα δώσω αὐτοῖς φαγεῖν, καὶ φάγονται µῆνα ἡµερῶν; 22µὴ πρόβατα καὶ βόες σφαγήσονται αὐτοῖς, καὶ ἀρκέσει αὐτοῖς; ἢ πᾶν τὸ ὄψος τῆς θαλάσσης συναχθήσεται αὐτοῖς, καὶ ἀρκέσει αὐτοῖς; 23καὶ εἶπεν κύριος πρὸς Μωυσῆν Μὴ χεὶρ κυρίου οὐκ ἐξαρκέσει; ἤδη γνώσει εἰ ἐπικαταλήµψεταί σε ὁ λόγος µου ἢ οὔ. 24καὶ ἐξῆλθεν Μωυσῆς καὶ ἐλάλησεν πρὸς τὸν λαὸν τὰ ῥήµατα κυρίου καὶ συνήγαγεν ἑβδοµήκοντα ἄνδρας ἀπὸ τῶν πρεσβυτέρων τοῦ λαοῦ καὶ ἔστησεν αὐτοὺς κύκλῳ τῆς σκηνῆς. 25καὶ κατέβη κύριος ἐν νεφέλῃ καὶ ἐλάλησεν πρὸς αὐτόν· καὶ παρείλατο ἀπὸ τοῦ πνεύµατος τοῦ ἐπ’ αὐτῷ καὶ ἐπέθηκεν ἐπὶ τοὺς ἑβδοµήκοντα ἄνδρας τοὺς πρεσβυτέρους· ὡς δὲ ἐπανεπαύσατο τὸ πνεῦµα ἐπ’ αὐτούς, καὶ ἐπροφήτευσαν καὶ οὐκέτι προσέθεντο. 26καὶ κατελείφθησαν δύο ἄνδρες ἐν τῇ παρεµβολῇ, ὄνοµα τῷ ἑνὶ Ελδαδ καὶ ὄνοµα τῷ δευτέρῳ Μωδαδ, καὶ ἐπανεπαύσατο ἐπ’ αὐτοὺς τὸ πνεῦµα — καὶ οὗτοι ἦσαν τῶν καταγεγραµµένων καὶ οὐκ ἦλθον πρὸς τὴν σκηνήν — καὶ ἐπροφήτευσαν ἐν τῇ παρεµβολῇ.
27Καὶ προσδραµὼν ὁ νεανίσκος ἀπήíειλεν Μωυσῇ καὶ εἶπεν λέγων Ελδαδ καὶ Μωδαδ προφητεύουσιν ἐν τῇ παρεµβολῇ. 28καὶ ἀποκριθεὶς Ἰησοῦς ὁ τοῦ Ναυη ὁ παρεστηκὼς Μωυσῇ ὁ ἐκλεκτὸς εἶπεν Κύριε Μωυσῆ, κώλυσον αὐτούς. 29καὶ εἶπεν αὐτῷ Μωυσῆς Μὴ ζηλοῖς σύ µοι; καὶ τίς δῴη πάντα τὸν λαὸν κυρίου προφήτας, ὅταν δῷ κύριος τὸ πνεῦµα αὐτοῦ ἐπ’ αὐτούς; 30καὶ ἀπῆλθεν Μωυσῆς εἰς τὴν παρεµβολήν, αὐτὸς καὶ οἱ πρεσβύτεροι Ισραηλ. — 31καὶ πνεῦµα ἐξῆλθεν παρὰ κυρίου καὶ ἐξεπέρασεν ὀρτυγοµήτραν ἀπὸ τῆς θαλάσσης καὶ ἐπέβαλεν ἐπὶ τὴν παρεµβολὴν ὁδὸν ἡµέρας ἐντεῦθεν καὶ ὁδὸν ἡµέρας ἐντεῦθεν κύκλῳ τῆς παρεµβολῆς ὡσεὶ δίπηχυ ἀπὸ τῆς γῆς. 32καὶ ἀναστὰς ὁ λαὸς ὅλην τὴν ἡµέραν καὶ ὅλην τὴν νύκτα καὶ ὅλην τὴν ἡµέραν τὴν ἐπαύριον καὶ συνήγαγον τὴν ὀρτυγοµήτραν, ὁ τὸ ὀλίγον συνήγαγεν δέκα κόρους, καὶ ἔψυξαν ἑαυτοῖς ψυγµοὺς κύκλῳ τῆς παρεµβολῆς. 33τὰ κρέα ἔτι ἦν ἐν τοῖς ὀδοῦσιν αὐτῶν πρὶν ἢ ἐκλείπειν, καὶ κύριος ἐθυµώθη εἰς τὸν λαόν, καὶ ἐπάταξεν κύριος τὸν λαὸν πληγὴν µεγάλην σφόδρα. 34καὶ ἐκλήθη τὸ ὄνοµα τοῦ τόπου ἐκείνου Μνήµατα τῆς ἐπιθυµίας, ὅτι ἐκεῖ ἔθαψαν τὸν λαὸν τὸν ἐπιθυµητήν.
35Ἀπὸ Μνηµάτων ἐπιθυµίας ἐξῆρεν ὁ λαὸς εἰς Ασηρωθ, καὶ ἐγένετο ὁ λαὸς ἐν Ασηρωθ.
12	1Καὶ ἐλάλησεν Μαριαµ καὶ Ααρων κατὰ Μωυσῆ ἕνεκεν τῆς γυναικὸς τῆς Αἰθιοπίσσης, ἣν ἔλαβεν Μωυσῆς, ὅτι γυναῖκα Αἰθιόπισσαν ἔλαβεν, 2καὶ εἶπαν Μὴ Μωυσῇ µόνῳ λελάληκεν κύριος;
οὐχὶ καὶ ἡµῖν ἐλάλησεν; καὶ ἤκουσεν κύριος. 3καὶ ὁ ἄνθρωπος Μωυσῆς πραῢς σφόδρα παρὰ πάντας τοὺς ἀνθρώπους τοὺς ὄντας ἐπὶ τῆς γῆς. 4καὶ εἶπεν κύριος παραχρῆµα πρὸς Μωυσῆν καὶ Μαριαµ καὶ Ααρων Ἐξέλθατε ὑµεῖς οἱ τρεῖς εἰς τὴν σκηνὴν τοῦ µαρτυρίου· καὶ ἐξῆλθον οἱ τρεῖς εἰς τὴν σκηνὴν τοῦ µαρτυρίου. 5καὶ κατέβη κύριος ἐν στύλῳ νεφέλης καὶ ἔστη ἐπὶ τῆς θύρας τῆς σκηνῆς τοῦ
µαρτυρίου, καὶ ἐκλήθησαν Ααρων καὶ Μαριαµ καὶ ἐξήλθοσαν ἀµφότεροι. 6καὶ εἶπεν πρὸς αὐτούς Ἀκούσατε τῶν λόγων µου· ἐὰν γένηται προφήτης ὑµῶν κυρίῳ, ἐν ὁράµατι αὐτῷ γνωσθήσοµαι καὶ ἐν ὕπνῳ λαλήσω αὐτῷ. 7οὐχ οὕτως ὁ θεράπων µου Μωυσῆς· ἐν ὅλῳ τῷ οἴκῳ µου πιστός ἐστιν· 8στόµα κατὰ στόµα λαλήσω αὐτῷ, ἐν εἴδει καὶ οὐ δι’ αἰνιγµάτων, καὶ τὴν δόξαν κυρίου εἶδεν· καὶ διὰ τί οὐκ ἐφοβήθητε καταλαλῆσαι κατὰ τοῦ θεράποντός µου Μωυσῆ; 9καὶ ὀργὴ θυµοῦ κυρίου ἐπ’ αὐτοῖς, καὶ ἀπῆλθεν. 10καὶ ἡ νεφέλη ἀπέστη ἀπὸ τῆς σκηνῆς, καὶ ἰδοὺ Μαριαµ λεπρῶσα ὡσεὶ χιών· καὶ ἐπέβλεψεν Ααρων ἐπὶ Μαριαµ, καὶ ἰδοὺ λεπρῶσα. 11καὶ εἶπεν Ααρων πρὸς Μωυσῆν Δέοµαι, κύριε,
µὴ συνεπιθῇ ἡµῖν ἁµαρτίαν, διότι ἠγνοήσαµεν καθότι ἡµάρτοµεν· 12µὴ γένηται ὡσεὶ ἴσον θανάτῳ, ὡσεὶ ἔκτρωµα ἐκπορευόµενον ἐκ µήτρας µητρὸς καὶ κατεσθίει τὸ ἥµισυ τῶν σαρκῶν αὐτῆς. 13καὶ ἐβόησεν Μωυσῆς πρὸς κύριον λέγων Ὁ θεός, δέοµαί σου, ἴασαι αὐτήν. 14καὶ εἶπεν κύριος πρὸς Μωυσῆν Εἰ ὁ πατὴρ αὐτῆς πτύων ἐνέπτυσεν εἰς τὸ πρόσωπον αὐτῆς, οὐκ ἐντραπήσεται ἑπτὰ ἡµέρας; ἀφορισθήτω ἑπτὰ ἡµέρας ἔξω τῆς παρεµβολῆς καὶ µετὰ ταῦτα εἰσελεύσεται. 15καὶ ἀφωρίσθη Μαριαµ ἔξω τῆς παρεµβολῆς ἑπτὰ ἡµέρας· καὶ ὁ λαὸς οὐκ ἐξῆρεν, ἕως ἐκαθαρίσθη Μαριαµ.
16Καὶ µετὰ ταῦτα ἐξῆρεν ὁ λαὸς ἐξ Ασηρωθ καὶ παρενέβαλον ἐν τῇ ἐρήµῳ τοῦ Φαραν.
13	1Καὶ ἐλάλησεν κύριος πρὸς Μωυσῆν λέγων 2Ἀπόστειλον σεαυτῷ ἄνδρας, καὶ κατασκεψάσθωσαν τὴν γῆν τῶν Χαναναίων, ἣν ἐγὼ δίδωµι τοῖς υἱοῖς Ισραηλ εἰς κατάσχεσιν, ἄνδρα ἕνα κατὰ φυλὴν κατὰ δήµους πατριῶν αὐτῶν ἀποστελεῖς αὐτούς, πάντα ἀρχηγὸν ἐξ αὐτῶν. 3καὶ ἐξαπέστειλεν αὐτοὺς Μωυσῆς ἐκ τῆς ἐρήµου Φαραν διὰ φωνῆς κυρίου· πάντες ἄνδρες ἀρχηγοὶ υἱῶν Ισραηλ οὗτοι. 4καὶ ταῦτα τὰ ὀνόµατα αὐτῶν· τῆς φυλῆς Ρουβην Σαλαµιηλ υἱὸς Ζακχουρ· 5τῆς φυλῆς Συµεων Σαφατ υἱὸς Σουρι· 6τῆς φυλῆς Ιουδα Χαλεβ υἱὸς Ιεφοννη· 7τῆς φυλῆς Ισσαχαρ Ιγααλ υἱὸς Ιωσηφ· 8τῆς φυλῆς Εφραιµ Αυση υἱὸς Ναυη· 9τῆς φυλῆς Βενιαµιν Φαλτι υἱὸς Ραφου· 10τῆς φυλῆς Ζαβουλων Γουδιηλ υἱὸς Σουδι· 11τῆς φυλῆς Ιωσηφ τῶν υἱῶν Μανασση Γαδδι υἱὸς Σουσι· 12τῆς φυλῆς Δαν Αµιηλ υἱὸς Γαµαλι· 13τῆς φυλῆς Ασηρ Σαθουρ υἱὸς Μιχαηλ· 14τῆς φυλῆς Νεφθαλι Ναβι υἱὸς Ιαβι· 15τῆς φυλῆς Γαδ Γουδιηλ υἱὸς Μακχι. 16ταῦτα τὰ ὀνόµατα τῶν ἀνδρῶν, οὓς ἀπέστειλεν Μωυσῆς κατασκέψασθαι τὴν γῆν. καὶ ἐπωνόµασεν Μωυσῆς τὸν Αυση υἱὸν Ναυη Ἰησοῦν.
17Καὶ ἀπέστειλεν αὐτοὺς Μωυσῆς κατασκέψασθαι τὴν γῆν Χανααν καὶ εἶπεν πρὸς αὐτούς Ἀνάβητε ταύτῃ τῇ ἐρήµῳ καὶ ἀναβήσεσθε εἰς τὸ ὄρος 18καὶ ὄψεσθε τὴν γῆν, τίς ἐστιν, καὶ τὸν λαὸν τὸν ἐγκαθήµενον ἐπ’ αὐτῆς, εἰ ἰσχυρότερός ἐστιν ἢ ἀσθενής, εἰ ὀλίγοι εἰσὶν ἢ πολλοί· 19καὶ τίς ἡ γῆ, εἰς ἣν οὗτοι ἐγκάθηνται ἐπ’ αὐτῆς, εἰ καλή ἐστιν ἢ πονηρά· καὶ τίνες αἱ πόλεις, εἰς ἃς οὗτοι
κατοικοῦσιν ἐν αὐταῖς, εἰ ἐν τειχήρεσιν ἢ ἐν ἀτειχίστοις· 20καὶ τίς ἡ γῆ, εἰ πίων ἢ παρειµένη, εἰ ἔστιν ἐν αὐτῇ δένδρα ἢ οὔ· καὶ προσκαρτερήσαντες λήµψεσθε ἀπὸ τῶν καρπῶν τῆς γῆς. καὶ αἱ ἡµέραι ἡµέραι ἔαρος, πρόδροµοι σταφυλῆς. 21καὶ ἀναβάντες κατεσκέψαντο τὴν γῆν ἀπὸ τῆς ἐρήµου Σιν ἕως Ρααβ εἰσπορευοµένων Εφααθ. 22καὶ ἀνέβησαν κατὰ τὴν ἔρηµον καὶ ἦλθον ἕως Χεβρων, καὶ ἐκεῖ Αχιµαν καὶ Σεσσι καὶ Θελαµιν γενεαὶ Εναχ· καὶ Χεβρων ἑπτὰ ἔτεσιν ᾠκοδοµήθη πρὸ τοῦ Τάνιν Αἰγύπτου. 23καὶ ἤλθοσαν ἕως Φάραíος βότρυος καὶ κατεσκέψαντο αὐτήν· καὶ ἔκοψαν ἐκεῖθεν κλῆµα καὶ βότρυν σταφυλῆς ἕνα ἐπ’ αὐτοῦ καὶ ἦραν αὐτὸν ἐπ’ ἀναφορεῦσιν καὶ ἀπὸ τῶν ῥοῶν καὶ ἀπὸ τῶν συκῶν. 24τὸν τόπον ἐκεῖνον ἐπωνόµασαν Φάραγξ βότρυος διὰ τὸν βότρυν, ὃν ἔκοψαν ἐκεῖθεν οἱ υἱοὶ Ισραηλ.
25Καὶ ἀπέστρεψαν ἐκεῖθεν κατασκεψάµενοι τὴν γῆν µετὰ τεσσαράκοντα ἡµέρας 26καὶ
πορευθέντες ἦλθον πρὸς Μωυσῆν καὶ Ααρων καὶ πρὸς πᾶσαν συναγωγὴν υἱῶν Ισραηλ εἰς τὴν ἔρηµον Φαραν Καδης καὶ ἀπεκρίθησαν αὐτοῖς ῥῆµα καὶ πάσῃ τῇ συναγωγῇ καὶ ἔδειξαν τὸν καρπὸν τῆς γῆς. 27καὶ διηγήσαντο αὐτῷ καὶ εἶπαν Ἤλθαµεν εἰς τὴν γῆν, εἰς ἣν ἀπέστειλας ἡµᾶς, γῆν ῥέουσαν γάλα καὶ µέλι, καὶ οὗτος ὁ καρπὸς αὐτῆς· 28ἀλλ’ ἢ ὅτι θρασὺ τὸ ἔθνος τὸ κατοικοῦν ἐπ’ αὐτῆς, καὶ αἱ πόλεις ὀχυραὶ τετειχισµέναι καὶ µεγάλαι σφόδρα, καὶ τὴν γενεὰν Εναχ ἑωράκαµεν ἐκεῖ, 29καὶ Αµαληκ κατοικεῖ ἐν τῇ γῇ τῇ πρὸς νότον, καὶ ὁ Χετταῖος καὶ ὁ Ευαῖος καὶ ὁ Ιεβουσαῖος καὶ ὁ Αµορραῖος κατοικεῖ ἐν τῇ ὀρεινῇ, καὶ ὁ Χαναναῖος κατοικεῖ παρὰ θάλασσαν καὶ παρὰ τὸν Ιορδάνην ποταµόν. 30καὶ κατεσιώπησεν Χαλεβ τὸν λαὸν πρὸς Μωυσῆν καὶ εἶπεν αὐτῷ Οὐχί, ἀλλὰ ἀναβάντες ἀναβησόµεθα καὶ κατακληρονοµήσοµεν αὐτήν, ὅτι δυνατοὶ δυνησόµεθα πρὸς αὐτούς. 31καὶ οἱ ἄνθρωποι οἱ συναναβάντες µετ’ αὐτοῦ εἶπαν Οὐκ ἀναβαίνοµεν, ὅτι οὐ µὴ δυνώµεθα ἀναβῆναι πρὸς τὸ ἔθνος, ὅτι ἰσχυρότερόν ἐστιν ἡµῶν µᾶλλον. 32καὶ ἐξήνεγκαν ἔκστασιν τῆς γῆς, ἣν κατεσκέψαντο αὐτήν, πρὸς τοὺς υἱοὺς Ισραηλ λέγοντες Τὴν γῆν, ἣν παρήλθοµεν αὐτὴν κατασκέψασθαι, γῆ κατέσθουσα τοὺς κατοικοῦντας ἐπ’ αὐτῆς ἐστιν· πᾶς ὁ λαός, ὃν ἑωράκαµεν ἐν αὐτῇ, ἄνδρες ὑπερµήκεις· 33καὶ ἐκεῖ ἑωράκαµεν τοὺς γίγαντας καὶ ἦµεν ἐνώπιον αὐτῶν ὡσεὶ ἀκρίδες, ἀλλὰ καὶ οὕτως ἦµεν ἐνώπιον αὐτῶν.
14	1Καὶ ἀναλαβοῦσα πᾶσα ἡ συναγωγὴ ἔδωκεν φωνήν, καὶ ἔκλαιεν ὁ λαὸς ὅλην τὴν νύκτα
ἐκείνην. 2καὶ διεγόíυζον ἐπὶ Μωυσῆν καὶ Ααρων πάντες οἱ υἱοὶ Ισραηλ, καὶ εἶπαν πρὸς αὐτοὺς πᾶσα ἡ συναγωγή Ὄφελον ἀπεθάνοµεν ἐν γῇ Αἰγύπτῳ, ἢ ἐν τῇ ἐρήµῳ ταύτῃ εἰ ἀπεθάνοµεν· 3καὶ ἵνα τί κύριος εἰσάγει ἡµᾶς εἰς τὴν γῆν ταύτην πεσεῖν ἐν πολέµῳ; αἱ γυναῖκες ἡµῶν καὶ τὰ παιδία ἔσονται εἰς διαρπαγήν· νῦν οὖν βέλτιον ἡµῖν ἐστιν ἀποστραφῆναι εἰς Αἴγυπτον. 4καὶ εἶπαν ἕτερος τῷ ἑτέρῳ Δῶµεν ἀρχηγὸν καὶ ἀποστρέψωµεν εἰς Αἴγυπτον. 5καὶ ἔπεσεν Μωυσῆς καὶ Ααρων ἐπὶ πρόσωπον ἐναντίον πάσης συναγωγῆς υἱῶν Ισραηλ. 6Ἰησοῦς δὲ ὁ τοῦ Ναυη καὶ Χαλεβ ὁ τοῦ Ιεφοννη τῶν κατασκεψαµένων τὴν γῆν διέρρηξαν τὰ ἱµάτια αὐτῶν 7καὶ εἶπαν πρὸς πᾶσαν συναγωγὴν υἱῶν Ισραηλ λέγοντες Ἡ γῆ, ἣν κατεσκεψάµεθα αὐτήν, ἀγαθή ἐστιν σφόδρα σφόδρα· 8εἰ αἱρετίζει ἡµᾶς
κύριος, εἰσάξει ἡµᾶς εἰς τὴν γῆν ταύτην καὶ δώσει αὐτὴν ἡµῖν, γῆ ἥτις ἐστὶν ῥέουσα γάλα καὶ µέλι. 9ἀλλὰ ἀπὸ τοῦ κυρίου µὴ ἀποστάται γίνεσθε· ὑµεῖς δὲ µὴ φοβηθῆτε τὸν λαὸν τῆς γῆς, ὅτι κατάβρωµα ἡµῖν ἐστιν· ἀφέστηκεν γὰρ ὁ καιρὸς ἀπ’ αὐτῶν, ὁ δὲ κύριος ἐν ἡµῖν· µὴ φοβηθῆτε αὐτούς. 10καὶ εἶπεν πᾶσα ἡ συναγωγὴ καταλιθοβολῆσαι αὐτοὺς ἐν λίθοις. καὶ ἡ δόξα κυρίου ὤφθη ἐν νεφέλῃ ἐπὶ τῆς σκηνῆς τοῦ µαρτυρίου ἐν πᾶσι τοῖς υἱοῖς Ισραηλ. 11καὶ εἶπεν κύριος πρὸς Μωυσῆν Ἕως τίνος παροξύνει µε ὁ λαὸς οὗτος καὶ ἕως τίνος οὐ πιστεύουσίν µοι ἐν πᾶσιν τοῖς σηµείοις, οἷς ἐποίησα ἐν αὐτοῖς; 12πατάξω αὐτοὺς θανάτῳ καὶ ἀπολῶ αὐτοὺς καὶ ποιήσω σὲ καὶ τὸν οἶκον τοῦ πατρός σου εἰς ἔθνος µέγα καὶ πολὺ µᾶλλον ἢ τοῦτο. 13καὶ εἶπεν Μωυσῆς πρὸς κύριον Καὶ ἀκούσεται Αἴγυπτος ὅτι ἀνήγαγες τῇ ἰσχύι σου τὸν λαὸν τοῦτον ἐξ αὐτῶν, 14ἀλλὰ καὶ πάντες οἱ κατοικοῦντες ἐπὶ τῆς γῆς ταύτης ἀκηκόασιν ὅτι σὺ εἶ κύριος ἐν τῷ λαῷ τούτῳ, ὅστις ὀφθαλµοῖς κατ’ ὀφθαλµοὺς ὀπτάζῃ, κύριε, καὶ ἡ νεφέλη σου ἐφέστηκεν ἐπ’ αὐτῶν, καὶ ἐν στύλῳ νεφέλης σὺ πορεύῃ πρότερος αὐτῶν τὴν ἡµέραν καὶ ἐν στύλῳ πυρὸς τὴν νύκτα. 15καὶ ἐκτρίψεις τὸν λαὸν τοῦτον ὡσεὶ ἄνθρωπον ἕνα, καὶ ἐροῦσιν τὰ ἔθνη, ὅσοι ἀκηκόασιν τὸ ὄνοµά σου, λέγοντες 16Παρὰ τὸ µὴ δύνασθαι κύριον εἰσαγαγεῖν τὸν λαὸν τοῦτον εἰς τὴν γῆν, ἣν ὤµοσεν αὐτοῖς, κατέστρωσεν αὐτοὺς ἐν τῇ ἐρήµῳ. 17καὶ νῦν ὑψωθήτω ἡ ἰσχύς σου, κύριε, ὃν τρόπον εἶπας λέγων 18Κύριος µακρόθυµος καὶ πολυέλεος καὶ ἀληθινός, ἀφαιρῶν ἀνοµίας καὶ ἀδικίας καὶ ἁµαρτίας, καὶ καθαρισµῷ οὐ καθαριεῖ τὸν ἔνοχον ἀποδιδοὺς ἁµαρτίας πατέρων ἐπὶ τέκνα ἕως τρίτης καὶ τετάρτης. 19ἄφες τὴν ἁµαρτίαν τῷ λαῷ τούτῳ κατὰ τὸ µέγα ἔλεός σου, καθάπερ ἵλεως αὐτοῖς ἐγένου ἀπ’ Αἰγύπτου ἕως τοῦ νῦν. 20καὶ εἶπεν κύριος πρὸς Μωυσῆν Ἵλεως αὐτοῖς εἰµι κατὰ τὸ ῥῆµά σου· 21ἀλλὰ ζῶ ἐγὼ καὶ ζῶν τὸ ὄνοµά µου καὶ ἐµπλήσει ἡ δόξα κυρίου πᾶσαν τὴν γῆν, 22ὅτι πάντες οἱ ἄνδρες οἱ ὁρῶντες τὴν δόξαν µου καὶ τὰ σηµεῖα, ἃ ἐποίησα ἐν Αἰγύπτῳ καὶ ἐν τῇ ἐρήµῳ ταύτῃ, καὶ ἐπείρασάν µε τοῦτο δέκατον καὶ οὐκ εἰσήκουσάν µου τῆς φωνῆς, 23ἦ µὴν οὐκ ὄψονται τὴν γῆν, ἣν ὤµοσα τοῖς πατράσιν αὐτῶν, ἀλλ’ ἢ τὰ τέκνα αὐτῶν, ἅ ἐστιν µετ’ ἐµοῦ ὧδε, ὅσοι οὐκ οἴδασιν ἀγαθὸν οὐδὲ κακόν, πᾶς νεώτερος ἄπειρος, τούτοις δώσω τὴν γῆν, πάντες δὲ οἱ παροξύναντές µε οὐκ ὄψονται αὐτήν. 24ὁ δὲ παῖς µου Χαλεβ, ὅτι ἐγενήθη πνεῦµα ἕτερον ἐν αὐτῷ καὶ ἐπηκολούθησέν µοι, εἰσάξω αὐτὸν εἰς τὴν γῆν, εἰς ἣν εἰσῆλθεν ἐκεῖ, καὶ τὸ σπέρµα αὐτοῦ κληρονοµήσει αὐτήν.
25Ὁ δὲ Αµαληκ καὶ ὁ Χαναναῖος κατοικοῦσιν ἐν τῇ κοιλάδι· αὔριον ἐπιστράφητε ὑµεῖς καὶ ἀπάρατε εἰς τὴν ἔρηµον ὁδὸν θάλασσαν ἐρυθράν.
26Καὶ εἶπεν κύριος πρὸς Μωυσῆν καὶ Ααρων λέγων 27Ἕως τίνος τὴν συναγωγὴν τὴν πονηρὰν ταύτην; ἃ αὐτοὶ γοíύζουσιν ἐναντίον ἐµοῦ, τὴν γόíυσιν τῶν υἱῶν Ισραηλ, ἣν ἐγόíυσαν περὶ ὑµῶν, ἀκήκοα. 28εἰπὸν αὐτοῖς Ζῶ ἐγώ, λέγει κύριος, ἦ µὴν ὃν τρόπον λελαλήκατε εἰς τὰ ὦτά µου, οὕτως ποιήσω ὑµῖν· 29ἐν τῇ ἐρήµῳ ταύτῃ πεσεῖται τὰ κῶλα ὑµῶν καὶ πᾶσα ἡ ἐπισκοπὴ ὑµῶν καὶ οἱ κατηριθµηµένοι ὑµῶν ἀπὸ εἰκοσαετοῦς καὶ ἐπάνω, ὅσοι ἐγόíυσαν ἐπ’ ἐµοί· 30εἰ ὑµεῖς εἰσελεύσεσθε εἰς τὴν γῆν, ἐφ’ ἣν ἐξέτεινα τὴν χεῖρά µου κατασκηνῶσαι ὑµᾶς ἐπ’ αὐτῆς, ἀλλ’ ἢ Χαλεβ υἱὸς Ιεφοννη
καὶ Ἰησοῦς ὁ τοῦ Ναυη. 31καὶ τὰ παιδία, ἃ εἴπατε ἐν διαρπαγῇ ἔσεσθαι, εἰσάξω αὐτοὺς εἰς τὴν γῆν, καὶ κληρονοµήσουσιν τὴν γῆν, ἣν ὑµεῖς ἀπέστητε ἀπ’ αὐτῆς. 32καὶ τὰ κῶλα ὑµῶν πεσεῖται ἐν τῇ ἐρήµῳ ταύτῃ, 33οἱ δὲ υἱοὶ ὑµῶν ἔσονται νεµόµενοι ἐν τῇ ἐρήµῳ τεσσαράκοντα ἔτη καὶ ἀνοίσουσιν τὴν πορνείαν ὑµῶν, ἕως ἂν ἀναλωθῇ τὰ κῶλα ὑµῶν ἐν τῇ ἐρήµῳ. 34κατὰ τὸν ἀριθµὸν τῶν ἡµερῶν, ὅσας κατεσκέψασθε τὴν γῆν, τεσσαράκοντα ἡµέρας, ἡµέραν τοῦ ἐνιαυτοῦ, λήµψεσθε τὰς ἁµαρτίας ὑµῶν τεσσαράκοντα ἔτη καὶ γνώσεσθε τὸν θυµὸν τῆς ὀργῆς µου. 35ἐγὼ κύριος ἐλάλησα· ἦ µὴν οὕτως ποιήσω τῇ συναγωγῇ τῇ πονηρᾷ ταύτῃ τῇ ἐπισυνεσταµένῃ ἐπ’ ἐµέ· ἐν τῇ ἐρήµῳ ταύτῃ ἐξαναλωθήσονται καὶ ἐκεῖ ἀποθανοῦνται. 36καὶ οἱ ἄνθρωποι, οὓς ἀπέστειλεν Μωυσῆς κατασκέψασθαι τὴν γῆν καὶ παραγενηθέντες διεγόíυσαν κατ’ αὐτῆς πρὸς τὴν συναγωγὴν ἐξενέγκαι ῥήµατα πονηρὰ περὶ τῆς γῆς, 37καὶ ἀπέθανον οἱ ἄνθρωποι οἱ κατείπαντες κατὰ τῆς γῆς πονηρὰ ἐν τῇ πληγῇ ἔναντι κυρίου· 38καὶ Ἰησοῦς υἱὸς Ναυη καὶ Χαλεβ υἱὸς Ιεφοννη ἔζησαν ἀπὸ τῶν ἀνθρώπων ἐκείνων τῶν πεπορευµένων κατασκέψασθαι τὴν γῆν.
39Καὶ ἐλάλησεν Μωυσῆς τὰ ῥήµατα ταῦτα πρὸς πάντας υἱοὺς Ισραηλ, καὶ ἐπένθησεν ὁ λαὸς σφόδρα. 40καὶ ὀρθρίσαντες τὸ πρωὶ ἀνέβησαν εἰς τὴν κορυφὴν τοῦ ὄρους λέγοντες Ἰδοὺ οἵδε ἡµεῖς ἀναβησόµεθα εἰς τὸν τόπον, ὃν εἶπεν κύριος, ὅτι ἡµάρτοµεν. 41καὶ εἶπεν Μωυσῆς Ἵνα τί ὑµεῖς παραβαίνετε τὸ ῥῆµα κυρίου; οὐκ εὔοδα ἔσται ὑµῖν. 42µὴ ἀναβαίνετε· οὐ γάρ ἐστιν κύριος µεθ’ ὑµῶν, καὶ πεσεῖσθε πρὸ προσώπου τῶν ἐχθρῶν ὑµῶν. 43ὅτι ὁ Αµαληκ καὶ ὁ Χαναναῖος ἐκεῖ ἔµπροσθεν ὑµῶν, καὶ πεσεῖσθε µαχαίρᾳ· οὗ εἵνεκεν ἀπεστράφητε ἀπειθοῦντες κυρίῳ, καὶ οὐκ ἔσται κύριος ἐν ὑµῖν. 44καὶ διαβιασάµενοι ἀνέβησαν ἐπὶ τὴν κορυφὴν τοῦ ὄρους· ἡ δὲ κιβωτὸς τῆς διαθήκης κυρίου καὶ Μωυσῆς οὐκ ἐκινήθησαν ἐκ τῆς παρεµβολῆς. 45καὶ κατέβη ὁ Αµαληκ καὶ ὁ Χαναναῖος ὁ ἐγκαθήµενος ἐν τῷ ὄρει ἐκείνῳ καὶ ἐτρέψαντο αὐτοὺς καὶ κατέκοψαν αὐτοὺς ἕως Ερµαν· καὶ ἀπεστράφησαν εἰς τὴν παρεµβολήν.
15	1Καὶ εἶπεν κύριος πρὸς Μωυσῆν λέγων 2Λάλησον τοῖς υἱοῖς Ισραηλ καὶ ἐρεῖς πρὸς αὐτούς
Ὅταν εἰσέλθητε εἰς τὴν γῆν τῆς κατοικήσεως ὑµῶν, ἣν ἐγὼ δίδωµι ὑµῖν, 3καὶ ποιήσεις ὁλοκαυτώµατα κυρίῳ, ὁλοκάρπωµα ἢ θυσίαν, µεγαλῦναι εὐχὴν ἢ καθ’ ἑκούσιον ἢ ἐν ταῖς ἑορταῖς ὑµῶν ποιῆσαι ὀσµὴν εὐωδίας κυρίῳ, εἰ µὲν ἀπὸ τῶν βοῶν ἢ ἀπὸ τῶν προβάτων, 4καὶ προσοίσει ὁ προσφέρων τὸ δῶρον αὐτοῦ κυρίῳ θυσίαν σεµιδάλεως δέκατον τοῦ οιφι ἀναπεποιηµένης ἐν ἐλαίῳ ἐν τετάρτῳ τοῦ ιν· 5καὶ οἶνον εἰς σπονδὴν τὸ τέταρτον τοῦ ιν ποιήσετε ἐπὶ τῆς ὁλοκαυτώσεως ἢ ἐπὶ τῆς θυσίας· τῷ ἀµνῷ τῷ ἑνὶ ποιήσεις τοσοῦτο, κάρπωµα ὀσµὴν εὐωδίας τῷ κυρίῳ. 6καὶ τῷ κριῷ, ὅταν ποιῆτε αὐτὸν ἢ εἰς ὁλοκαύτωµα ἢ εἰς θυσίαν, ποιήσεις θυσίαν σεµιδάλεως δύο δέκατα ἀναπεποιηµένης ἐν ἐλαίῳ, τὸ τρίτον τοῦ ιν· 7καὶ οἶνον εἰς σπονδὴν τὸ τρίτον τοῦ ιν προσοίσετε εἰς ὀσµὴν εὐωδίας κυρίῳ. 8ἐὰν δὲ ἀπὸ τῶν βοῶν ποιῆτε εἰς ὁλοκαύτωµα ἢ εἰς θυσίαν µεγαλῦναι εὐχὴν ἢ εἰς σωτήριον κυρίῳ, 9καὶ προσοίσει ἐπὶ τοῦ µόσχου θυσίαν σεµιδάλεως τρία δέκατα ἀναπεποιηµένης ἐν ἐλαίῳ ἥµισυ τοῦ ιν 10καὶ οἶνον εἰς σπονδὴν τὸ ἥµισυ τοῦ ιν κάρπωµα ὀσµὴν εὐωδίας κυρίῳ.
11οὕτως ποιήσεις τῷ µόσχῳ τῷ ἑνὶ ἢ τῷ κριῷ τῷ ἑνὶ ἢ τῷ ἀµνῷ τῷ ἑνὶ ἐκ τῶν προβάτων ἢ ἐκ τῶν αἰγῶν· 12κατὰ τὸν ἀριθµὸν ὧν ἐὰν ποιήσητε, οὕτω ποιήσετε τῷ ἑνὶ κατὰ τὸν ἀριθµὸν αὐτῶν. 13πᾶς ὁ αὐτόχθων ποιήσει οὕτως τοιαῦτα, προσενέγκαι καρπώµατα εἰς ὀσµὴν εὐωδίας κυρίῳ. 14ἐὰν δὲ προσήλυτος ἐν ὑµῖν προσγένηται ἐν τῇ γῇ ὑµῶν ἢ ὃς ἂν γένηται ἐν ὑµῖν ἐν ταῖς γενεαῖς ὑµῶν, καὶ ποιήσει κάρπωµα ὀσµὴν εὐωδίας κυρίῳ· ὃν τρόπον ποιεῖτε ὑµεῖς, οὕτως ποιήσει ἡ συναγωγὴ κυρίῳ. 15νόµος εἷς ἔσται ὑµῖν καὶ τοῖς προσηλύτοις τοῖς προσκειµένοις ἐν ὑµῖν, νόµος αἰώνιος εἰς γενεὰς ὑµῶν· ὡς ὑµεῖς, καὶ ὁ προσήλυτος ἔσται ἔναντι κυρίου· 16νόµος εἷς ἔσται καὶ δικαίωµα ἓν ἔσται ὑµῖν καὶ τῷ προσηλύτῳ τῷ προσκειµένῳ ἐν ὑµῖν.
17Καὶ ἐλάλησεν κύριος πρὸς Μωυσῆν λέγων 18Λάλησον τοῖς υἱοῖς Ισραηλ καὶ ἐρεῖς πρὸς αὐτούς Ἐν τῷ εἰσπορεύεσθαι ὑµᾶς εἰς τὴν γῆν, εἰς ἣν ἐγὼ εἰσάγω ὑµᾶς ἐκεῖ, 19καὶ ἔσται ὅταν ἔσθητε ὑµεῖς ἀπὸ τῶν ἄρτων τῆς γῆς, ἀφελεῖτε ἀφαίρεµα ἀφόρισµα κυρίῳ· 20ἀπαρχὴν φυράµατος ὑµῶν ἄρτον ἀφαίρεµα ἀφοριεῖτε αὐτό· ὡς ἀφαίρεµα ἀπὸ ἅλω, οὕτως ἀφελεῖτε αὐτόν, 21ἀπαρχὴν φυράµατος ὑµῶν, καὶ δώσετε κυρίῳ ἀφαίρεµα εἰς τὰς γενεὰς ὑµῶν.
22Ὅταν δὲ διαµάρτητε καὶ µὴ ποιήσητε πάσας τὰς ἐντολὰς ταύτας, ἃς ἐλάλησεν κύριος πρὸς Μωυσῆν, 23καθὰ συνέταξεν κύριος πρὸς ὑµᾶς ἐν χειρὶ Μωυσῆ ἀπὸ τῆς ἡµέρας, ἧς συνέταξεν κύριος πρὸς ὑµᾶς, καὶ ἐπέκεινα εἰς τὰς γενεὰς ὑµῶν, 24καὶ ἔσται ἐὰν ἐξ ὀφθαλµῶν τῆς συναγωγῆς γενηθῇ ἀκουσίως, καὶ ποιήσει πᾶσα ἡ συναγωγὴ µόσχον ἕνα ἐκ βοῶν ἄµωµον εἰς ὁλοκαύτωµα εἰς ὀσµὴν εὐωδίας κυρίῳ καὶ θυσίαν τούτου καὶ σπονδὴν αὐτοῦ κατὰ τὴν σύνταξιν καὶ χίµαρον ἐξ αἰγῶν ἕνα περὶ ἁµαρτίας. 25καὶ ἐξιλάσεται ὁ ἱερεὺς περὶ πάσης συναγωγῆς υἱῶν Ισραηλ, καὶ ἀφεθήσεται αὐτοῖς· ὅτι ἀκούσιόν ἐστιν, καὶ αὐτοὶ ἤνεγκαν τὸ δῶρον αὐτῶν κάρπωµα κυρίῳ περὶ τῆς ἁµαρτίας αὐτῶν ἔναντι κυρίου περὶ τῶν ἀκουσίων αὐτῶν. 26καὶ ἀφεθήσεται κατὰ πᾶσαν συναγωγὴν υἱῶν Ισραηλ καὶ τῷ προσηλύτῳ τῷ προσκειµένῳ πρὸς ὑµᾶς, ὅτι παντὶ τῷ λαῷ ἀκούσιον. — 27ἐὰν δὲ ψυχὴ
µία ἁµάρτῃ ἀκουσίως, προσάξει αἶγα µίαν ἐνιαυσίαν περὶ ἁµαρτίας, 28καὶ ἐξιλάσεται ὁ ἱερεὺς περὶ τῆς ψυχῆς τῆς ἀκουσιασθείσης καὶ ἁµαρτούσης ἀκουσίως ἔναντι κυρίου ἐξιλάσασθαι περὶ αὐτοῦ. 29τῷ ἐγχωρίῳ ἐν υἱοῖς Ισραηλ καὶ τῷ προσηλύτῳ τῷ προσκειµένῳ ἐν αὐτοῖς, νόµος εἷς ἔσται αὐτοῖς, ὃς ἂν ποιήσῃ ἀκουσίως. 30καὶ ψυχή, ἥτις ποιήσει ἐν χειρὶ ὑπερηφανίας ἀπὸ τῶν αὐτοχθόνων ἢ ἀπὸ τῶν προσηλύτων, τὸν θεὸν οὗτος παροξύνει· ἐξολεθρευθήσεται ἡ ψυχὴ ἐκείνη ἐκ τοῦ λαοῦ αὐτῆς, 31ὅτι τὸ ῥῆµα κυρίου ἐφαύλισεν καὶ τὰς ἐντολὰς αὐτοῦ διεσκέδασεν, ἐκτρίψει ἐκτριβήσεται ἡ ψυχὴ ἐκείνη, ἡ ἁµαρτία αὐτῆς ἐν αὐτῇ.
32Καὶ ἦσαν οἱ υἱοὶ Ισραηλ ἐν τῇ ἐρήµῳ καὶ εὗρον ἄνδρα συλλέγοντα ξύλα τῇ ἡµέρᾳ τῶν σαββάτων. 33καὶ προσήγαγον αὐτὸν οἱ εὑρόντες αὐτὸν συλλέγοντα ξύλα τῇ ἡµέρᾳ τῶν σαββάτων πρὸς Μωυσῆν καὶ Ααρων καὶ πρὸς πᾶσαν συναγωγὴν υἱῶν Ισραηλ. 34καὶ ἀπέθεντο αὐτὸν εἰς φυλακήν· οὐ γὰρ συνέκριναν, τί ποιήσωσιν αὐτόν. 35καὶ ἐλάλησεν κύριος πρὸς Μωυσῆν λέγων Θανάτῳ θανατούσθω ὁ ἄνθρωπος· λιθοβολήσατε αὐτὸν λίθοις, πᾶσα ἡ συναγωγή. 36καὶ ἐξήγαγον
αὐτὸν πᾶσα ἡ συναγωγὴ ἔξω τῆς παρεµβολῆς, καὶ ἐλιθοβόλησαν αὐτὸν πᾶσα ἡ συναγωγὴ λίθοις ἔξω τῆς παρεµβολῆς, καθὰ συνέταξεν κύριος τῷ Μωυσῇ.
37Καὶ εἶπεν κύριος πρὸς Μωυσῆν λέγων 38Λάλησον τοῖς υἱοῖς Ισραηλ καὶ ἐρεῖς πρὸς αὐτοὺς καὶ ποιησάτωσαν ἑαυτοῖς κράσπεδα ἐπὶ τὰ πτερύγια τῶν ἱµατίων αὐτῶν εἰς τὰς γενεὰς αὐτῶν καὶ ἐπιθήσετε ἐπὶ τὰ κράσπεδα τῶν πτερυγίων κλῶσµα ὑακίνθινον. 39καὶ ἔσται ὑµῖν ἐν τοῖς κρασπέδοις καὶ ὄψεσθε αὐτὰ καὶ µνησθήσεσθε πασῶν τῶν ἐντολῶν κυρίου καὶ ποιήσετε αὐτὰς καὶ οὐ διαστραφήσεσθε ὀπίσω τῶν διανοιῶν ὑµῶν καὶ ὀπίσω τῶν ὀφθαλµῶν ὑµῶν, ἐν οἷς ὑµεῖς ἐκπορνεύετε ὀπίσω αὐτῶν, 40ὅπως ἂν µνησθῆτε καὶ ποιήσητε πάσας τὰς ἐντολάς µου καὶ ἔσεσθε ἅγιοι τῷ θεῷ ὑµῶν. 41ἐγὼ κύριος ὁ θεὸς ὑµῶν ὁ ἐξαγαγῶν ὑµᾶς ἐκ γῆς Αἰγύπτου εἶναι ὑµῶν θεός, ἐγὼ κύριος ὁ θεὸς ὑµῶν.
16	1Καὶ ἐλάλησεν Κορε υἱὸς Ισσααρ υἱοῦ Κααθ υἱοῦ Λευι καὶ Δαθαν καὶ Αβιρων υἱοὶ Ελιαβ καὶ
Αυν υἱὸς Φαλεθ υἱοῦ Ρουβην 2καὶ ἀνέστησαν ἔναντι Μωυσῆ, καὶ ἄνδρες τῶν υἱῶν Ισραηλ πεντήκοντα καὶ διακόσιοι, ἀρχηγοὶ συναγωγῆς, σύγκλητοι βουλῆς καὶ ἄνδρες ὀνοµαστοί, 3συνέστησαν ἐπὶ Μωυσῆν καὶ Ααρων καὶ εἶπαν Ἐχέτω ὑµῖν, ὅτι πᾶσα ἡ συναγωγὴ πάντες ἅγιοι καὶ ἐν αὐτοῖς κύριος, καὶ διὰ τί κατανίστασθε ἐπὶ τὴν συναγωγὴν κυρίου; 4καὶ ἀκούσας Μωυσῆς ἔπεσεν ἐπὶ πρόσωπον 5καὶ ἐλάλησεν πρὸς Κορε καὶ πρὸς πᾶσαν αὐτοῦ τὴν συναγωγὴν λέγων Ἐπέσκεπται καὶ ἔγνω ὁ θεὸς τοὺς ὄντας αὐτοῦ καὶ τοὺς ἁγίους καὶ προσηγάγετο πρὸς ἑαυτόν, καὶ οὓς ἐξελέξατο ἑαυτῷ, προσηγάγετο πρὸς ἑαυτόν. 6τοῦτο ποιήσατε· λάβετε ὑµῖν αὐτοῖς πυρεῖα, Κορε καὶ πᾶσα ἡ συναγωγὴ αὐτοῦ, 7καὶ ἐπίθετε ἐπ’ αὐτὰ πῦρ καὶ ἐπίθετε ἐπ’ αὐτὰ θυµίαµα ἔναντι κυρίου αὔριον, καὶ ἔσται ὁ ἀνήρ, ὃν ἂν ἐκλέξηται κύριος, οὗτος ἅγιος· ἱκανούσθω ὑµῖν, υἱοὶ Λευι. 8καὶ εἶπεν Μωυσῆς πρὸς Κορε Εἰσακούσατέ µου, υἱοὶ Λευι. 9µὴ µικρόν ἐστιν τοῦτο ὑµῖν ὅτι διέστειλεν ὁ θεὸς Ισραηλ ὑµᾶς ἐκ συναγωγῆς Ισραηλ καὶ προσηγάγετο ὑµᾶς πρὸς ἑαυτὸν λειτουργεῖν τὰς λειτουργίας τῆς σκηνῆς κυρίου καὶ παρίστασθαι ἔναντι τῆς συναγωγῆς λατρεύειν αὐτοῖς; 10καὶ προσηγάγετό σε καὶ πάντας τοὺς ἀδελφούς σου υἱοὺς Λευι µετὰ σοῦ, καὶ ζητεῖτε ἱερατεύειν; 11οὕτως σὺ καὶ πᾶσα ἡ συναγωγή σου ἡ συνηθροισµένη πρὸς τὸν θεόν· καὶ Ααρων τίς ἐστιν ὅτι διαγοíύζετε κατ’ αὐτοῦ; 12καὶ ἀπέστειλεν Μωυσῆς καλέσαι Δαθαν καὶ Αβιρων υἱοὺς Ελιαβ. καὶ εἶπαν Οὐκ ἀναβαίνοµεν· 13µὴ µικρὸν τοῦτο ὅτι ἀνήγαγες ἡµᾶς ἐκ γῆς ῥεούσης γάλα καὶ µέλι ἀποκτεῖναι ἡµᾶς ἐν τῇ ἐρήµῳ, ὅτι κατάρχεις ἡµῶν ἄρχων; 14εἰ καὶ εἰς γῆν ῥέουσαν γάλα καὶ µέλι εἰσήγαγες ἡµᾶς καὶ ἔδωκας ἡµῖν κλῆρον ἀγροῦ καὶ ἀµπελῶνας, τοὺς ὀφθαλµοὺς τῶν ἀνθρώπων ἐκείνων ἂν ἐξέκοψας. οὐκ ἀναβαίνοµεν. 15καὶ ἐβαρυθύµησεν Μωυσῆς σφόδρα καὶ εἶπεν πρὸς κύριον Μὴ προσχῇς εἰς τὴν θυσίαν αὐτῶν· οὐκ ἐπιθύµηµα οὐδενὸς αὐτῶν εἴληφα οὐδὲ ἐκάκωσα οὐδένα αὐτῶν. 16καὶ εἶπεν Μωυσῆς πρὸς Κορε Ἁγίασον τὴν συναγωγήν σου καὶ γίνεσθε ἕτοιµοι ἔναντι κυρίου σὺ καὶ αὐτοὶ καὶ Ααρων αὔριον· 17καὶ λάβετε ἕκαστος τὸ πυρεῖον αὐτοῦ καὶ ἐπιθήσετε ἐπ’ αὐτὰ θυµίαµα καὶ προσάξετε ἔναντι κυρίου ἕκαστος τὸ πυρεῖον αὐτοῦ, πεντήκοντα καὶ διακόσια πυρεῖα, καὶ σὺ καὶ
Ααρων ἕκαστος τὸ πυρεῖον αὐτοῦ. 18καὶ ἔλαβεν ἕκαστος τὸ πυρεῖον αὐτοῦ καὶ ἐπέθηκαν ἐπ’ αὐτὰ πῦρ καὶ ἐπέβαλον ἐπ’ αὐτὸ θυµίαµα. καὶ ἔστησαν παρὰ τὰς θύρας τῆς σκηνῆς τοῦ µαρτυρίου Μωυσῆς καὶ Ααρων. 19καὶ ἐπισυνέστησεν ἐπ’ αὐτοὺς Κορε τὴν πᾶσαν αὐτοῦ συναγωγὴν παρὰ τὴν θύραν τῆς σκηνῆς τοῦ µαρτυρίου. καὶ ὤφθη ἡ δόξα κυρίου πάσῃ τῇ συναγωγῇ. 20καὶ ἐλάλησεν κύριος πρὸς Μωυσῆν καὶ Ααρων λέγων 21Ἀποσχίσθητε ἐκ µέσου τῆς συναγωγῆς ταύτης, καὶ ἐξαναλώσω αὐτοὺς εἰς ἅπαξ. 22καὶ ἔπεσαν ἐπὶ πρόσωπον αὐτῶν καὶ εἶπαν Θεὸς θεὸς τῶν πνευµάτων καὶ πάσης σαρκός, εἰ ἄνθρωπος εἷς ἥµαρτεν, ἐπὶ πᾶσαν τὴν συναγωγὴν ὀργὴ κυρίου; 23καὶ ἐλάλησεν κύριος πρὸς Μωυσῆν λέγων 24Λάλησον τῇ συναγωγῇ λέγων Ἀναχωρήσατε κύκλῳ ἀπὸ τῆς συναγωγῆς Κορε. 25καὶ ἀνέστη Μωυσῆς καὶ ἐπορεύθη πρὸς Δαθαν καὶ Αβιρων, καὶ συνεπορεύθησαν µετ’ αὐτοῦ πάντες οἱ πρεσβύτεροι Ισραηλ. 26καὶ ἐλάλησεν πρὸς τὴν συναγωγὴν λέγων Ἀποσχίσθητε ἀπὸ τῶν σκηνῶν τῶν ἀνθρώπων τῶν σκληρῶν τούτων καὶ µὴ ἅπτεσθε ἀπὸ πάντων, ὧν ἐστιν αὐτοῖς, µὴ συναπόλησθε ἐν πάσῃ τῇ ἁµαρτίᾳ αὐτῶν. 27καὶ ἀπέστησαν ἀπὸ τῆς σκηνῆς Κορε κύκλῳ· καὶ Δαθαν καὶ Αβιρων ἐξῆλθον καὶ εἱστήκεισαν παρὰ τὰς θύρας τῶν σκηνῶν αὐτῶν καὶ αἱ γυναῖκες αὐτῶν καὶ τὰ τέκνα αὐτῶν καὶ ἡ ἀποσκευὴ αὐτῶν.
28Καὶ εἶπεν Μωυσῆς Ἐν τούτῳ γνώσεσθε ὅτι κύριος ἀπέστειλέν µε ποιῆσαι πάντα τὰ ἔργα ταῦτα, ὅτι οὐκ ἀπ’ ἐµαυτοῦ· 29εἰ κατὰ θάνατον πάντων ἀνθρώπων ἀποθανοῦνται οὗτοι, εἰ καὶ κατ’ ἐπίσκεψιν πάντων ἀνθρώπων ἐπισκοπὴ ἔσται αὐτῶν, οὐχὶ κύριος ἀπέσταλκέν µε· 30ἀλλ’ ἢ ἐν φάσµατι δείξει κύριος, καὶ ἀνοίξασα ἡ γῆ τὸ στόµα αὐτῆς καταπίεται αὐτοὺς καὶ τοὺς οἴκους αὐτῶν καὶ τὰς σκηνὰς αὐτῶν καὶ πάντα, ὅσα ἐστὶν αὐτοῖς, καὶ καταβήσονται ζῶντες εἰς ᾅδου, καὶ γνώσεσθε ὅτι παρώξυναν οἱ ἄνθρωποι οὗτοι τὸν κύριον. 31ὡς δὲ ἐπαύσατο λαλῶν πάντας τοὺς λόγους τούτους, ἐρράγη ἡ γῆ ὑποκάτω αὐτῶν, 32καὶ ἠνοίχθη ἡ γῆ καὶ κατέπιεν αὐτοὺς καὶ τοὺς οἴκους αὐτῶν καὶ πάντας τοὺς ἀνθρώπους τοὺς ὄντας µετὰ Κορε καὶ τὰ κτήνη αὐτῶν. 33καὶ κατέβησαν αὐτοὶ καὶ ὅσα ἐστὶν αὐτῶν ζῶντα εἰς ᾅδου, καὶ ἐκάλυψεν αὐτοὺς ἡ γῆ, καὶ ἀπώλοντο ἐκ µέσου τῆς συναγωγῆς.
34καὶ πᾶς Ισραηλ οἱ κύκλῳ αὐτῶν ἔφυγον ἀπὸ τῆς φωνῆς αὐτῶν, ὅτι λέγοντες Μήποτε καταπίῃ ἡµᾶς ἡ γῆ. 35καὶ πῦρ ἐξῆλθεν παρὰ κυρίου καὶ κατέφαγεν τοὺς πεντήκοντα καὶ διακοσίους ἄνδρας τοὺς προσφέροντας τὸ θυµίαµα.
17	1Καὶ εἶπεν κύριος πρὸς Μωυσῆν 2καὶ πρὸς Ελεαζαρ τὸν υἱὸν Ααρων τὸν ἱερέα Ἀνέλεσθε τὰ
πυρεῖα τὰ χαλκᾶ ἐκ µέσου τῶν κατακεκαυµένων καὶ τὸ πῦρ τὸ ἀλλότριον τοῦτο σπεῖρον ἐκεῖ, ὅτι ἡγίασαν 3τὰ πυρεῖα τῶν ἁµαρτωλῶν τούτων ἐν ταῖς ψυχαῖς αὐτῶν· καὶ ποίησον αὐτὰ λεπίδας ἐλατάς, περίθεµα τῷ θυσιαστηρίῳ, ὅτι προσηνέχθησαν ἔναντι κυρίου καὶ ἡγιάσθησαν καὶ ἐγένοντο εἰς σηµεῖον τοῖς υἱοῖς Ισραηλ. 4καὶ ἔλαβεν Ελεαζαρ υἱὸς Ααρων τοῦ ἱερέως τὰ πυρεῖα τὰ χαλκᾶ, ὅσα προσήνεγκαν οἱ κατακεκαυµένοι, καὶ προσέθηκαν αὐτὰ περίθεµα τῷ θυσιαστηρίῳ, 5µνηµόσυνον τοῖς υἱοῖς Ισραηλ, ὅπως ἂν µὴ προσέλθῃ µηθεὶς ἀλλογενής, ὃς οὐκ ἔστιν ἐκ τοῦ σπέρµατος Ααρων,
ἐπιθεῖναι θυµίαµα ἔναντι κυρίου καὶ οὐκ ἔσται ὥσπερ Κορε καὶ ἡ ἐπισύστασις αὐτοῦ, καθὰ ἐλάλησεν κύριος ἐν χειρὶ Μωυσῆ.
6Καὶ ἐγόíυσαν οἱ υἱοὶ Ισραηλ τῇ ἐπαύριον ἐπὶ Μωυσῆν καὶ Ααρων λέγοντες Ὑµεῖς  ἀπεκτάγκατε τὸν λαὸν κυρίου. 7καὶ ἐγένετο ἐν τῷ ἐπισυστρέφεσθαι τὴν συναγωγὴν ἐπὶ Μωυσῆν καὶ Ααρων καὶ ὥρµησαν ἐπὶ τὴν σκηνὴν τοῦ µαρτυρίου, καὶ τήνδε ἐκάλυψεν αὐτὴν ἡ νεφέλη, καὶ ὤφθη ἡ δόξα κυρίου. 8καὶ εἰσῆλθεν Μωυσῆς καὶ Ααρων κατὰ πρόσωπον τῆς σκηνῆς τοῦ µαρτυρίου, 9καὶ ἐλάλησεν κύριος πρὸς Μωυσῆν καὶ Ααρων λέγων 10Ἐκχωρήσατε ἐκ µέσου τῆς συναγωγῆς ταύτης, καὶ ἐξαναλώσω αὐτοὺς εἰς ἅπαξ. καὶ ἔπεσον ἐπὶ πρόσωπον αὐτῶν. 11καὶ εἶπεν Μωυσῆς πρὸς Ααρων Λαβὲ τὸ πυρεῖον καὶ ἐπίθες ἐπ’ αὐτὸ πῦρ ἀπὸ τοῦ θυσιαστηρίου καὶ ἐπίβαλε ἐπ’ αὐτὸ θυµίαµα καὶ ἀπένεγκε τὸ τάχος εἰς τὴν παρεµβολὴν καὶ ἐξίλασαι περὶ αὐτῶν· ἐξῆλθεν γὰρ ὀργὴ ἀπὸ προσώπου κυρίου, ἦρκται θραύειν τὸν λαόν. 12καὶ ἔλαβεν Ααρων, καθάπερ ἐλάλησεν αὐτῷ Μωυσῆς, καὶ ἔδραµεν εἰς τὴν συναγωγήν· καὶ ἤδη ἐνῆρκτο ἡ θραῦσις ἐν τῷ λαῷ· καὶ ἐπέβαλεν τὸ θυµίαµα καὶ ἐξιλάσατο περὶ τοῦ λαοῦ 13καὶ ἔστη ἀνὰ µέσον τῶν τεθνηκότων καὶ τῶν ζώντων, καὶ ἐκόπασεν ἡ θραῦσις. 14καὶ ἐγένοντο οἱ τεθνηκότες ἐν τῇ θραύσει τέσσαρες καὶ δέκα χιλιάδες καὶ ἑπτακόσιοι χωρὶς τῶν τεθνηκότων ἕνεκεν Κορε. 15καὶ ἐπέστρεψεν Ααρων πρὸς Μωυσῆν ἐπὶ τὴν θύραν τῆς σκηνῆς τοῦ µαρτυρίου, καὶ ἐκόπασεν ἡ θραῦσις.
16Καὶ ἐλάλησεν κύριος πρὸς Μωυσῆν λέγων 17Λάλησον τοῖς υἱοῖς Ισραηλ καὶ λαβὲ παρ’ αὐτῶν ῥάβδον ῥάβδον κατ’ οἴκους πατριῶν παρὰ πάντων τῶν ἀρχόντων αὐτῶν κατ’ οἴκους πατριῶν αὐτῶν, δώδεκα ῥάβδους, καὶ ἑκάστου τὸ ὄνοµα αὐτοῦ ἐπίγραψον ἐπὶ τῆς ῥάβδου αὐτοῦ. 18καὶ τὸ ὄνοµα Ααρων ἐπίγραψον ἐπὶ τῆς ῥάβδου Λευι· ἔστιν γὰρ ῥάβδος µία, κατὰ φυλὴν οἴκου πατριῶν αὐτῶν δώσουσιν. 19καὶ θήσεις αὐτὰς ἐν τῇ σκηνῇ τοῦ µαρτυρίου κατέναντι τοῦ µαρτυρίου, ἐν οἷς γνωσθήσοµαί σοι ἐκεῖ. 20καὶ ἔσται ὁ ἄνθρωπος, ὃν ἐὰν ἐκλέξωµαι αὐτόν, ἡ ῥάβδος αὐτοῦ ἐκβλαστήσει· καὶ περιελῶ ἀπ’ ἐµοῦ τὸν γοíυσµὸν τῶν υἱῶν Ισραηλ, ἃ αὐτοὶ γοíύζουσιν ἐφ’ ὑµῖν. 21καὶ ἐλάλησεν Μωυσῆς τοῖς υἱοῖς Ισραηλ, καὶ ἔδωκαν αὐτῷ πάντες οἱ ἄρχοντες αὐτῶν ῥάβδον, τῷ ἄρχοντι τῷ ἑνὶ ῥάβδον κατὰ ἄρχοντα κατ’ οἴκους πατριῶν αὐτῶν, δώδεκα ῥάβδους, καὶ ἡ ῥάβδος Ααρων ἀνὰ µέσον τῶν ῥάβδων αὐτῶν. 22καὶ ἀπέθηκεν Μωυσῆς τὰς ῥάβδους ἔναντι κυρίου ἐν τῇ σκηνῇ τοῦ µαρτυρίου. 23καὶ ἐγένετο τῇ ἐπαύριον καὶ εἰσῆλθεν Μωυσῆς καὶ Ααρων εἰς τὴν σκηνὴν τοῦ µαρτυρίου, καὶ ἰδοὺ ἐβλάστησεν ἡ ῥάβδος Ααρων εἰς οἶκον Λευι καὶ ἐξήνεγκεν βλαστὸν καὶ ἐξήνθησεν ἄνθη καὶ ἐβλάστησεν κάρυα. 24καὶ ἐξήνεγκεν Μωυσῆς πάσας τὰς ῥάβδους ἀπὸ προσώπου κυρίου πρὸς πάντας υἱοὺς Ισραηλ, καὶ εἶδον καὶ ἔλαβον ἕκαστος τὴν ῥάβδον αὐτοῦ. 25καὶ εἶπεν κύριος πρὸς Μωυσῆν Ἀπόθες τὴν ῥάβδον Ααρων ἐνώπιον τῶν µαρτυρίων εἰς διατήρησιν σηµεῖον τοῖς υἱοῖς τῶν ἀνηκόων, καὶ παυσάσθω ὁ γοíυσµὸς αὐτῶν ἀπ’ ἐµοῦ, καὶ οὐ µὴ ἀποθάνωσιν. 26καὶ ἐποίησεν Μωυσῆς καὶ Ααρων καθὰ συνέταξεν κύριος τῷ Μωυσῇ, οὕτως ἐποίησαν.
27Καὶ εἶπαν οἱ υἱοὶ Ισραηλ πρὸς Μωυσῆν λέγοντες Ἰδοὺ ἐξανηλώµεθα, ἀπολώλαµεν, παρανηλώµεθα· 28πᾶς ὁ ἁπτόµενος τῆς σκηνῆς κυρίου ἀποθνῄσκει· ἕως εἰς τέλος ἀποθάνωµεν;
18	1Καὶ εἶπεν κύριος πρὸς Ααρων λέγων Σὺ καὶ οἱ υἱοί σου καὶ ὁ οἶκος πατριᾶς σου λήµψεσθε
τὰς ἁµαρτίας τῶν ἁγίων, καὶ σὺ καὶ οἱ υἱοί σου λήµψεσθε τὰς ἁµαρτίας τῆς ἱερατείας ὑµῶν. 2καὶ τοὺς ἀδελφούς σου, φυλὴν Λευι, δῆµον τοῦ πατρός σου, προσαγάγου πρὸς σεαυτόν, καὶ προστεθήτωσάν σοι καὶ λειτουργείτωσάν σοι, καὶ σὺ καὶ οἱ υἱοί σου µετὰ σοῦ ἀπέναντι τῆς σκηνῆς τοῦ µαρτυρίου. 3καὶ φυλάξονται τὰς φυλακάς σου καὶ τὰς φυλακὰς τῆς σκηνῆς, πλὴν πρὸς τὰ σκεύη τὰ ἅγια καὶ πρὸς τὸ θυσιαστήριον οὐ προσελεύσονται, καὶ οὐκ ἀποθανοῦνται καὶ οὗτοι καὶ ὑµεῖς.
4καὶ προστεθήσονται πρὸς σὲ καὶ φυλάξονται τὰς φυλακὰς τῆς σκηνῆς τοῦ µαρτυρίου κατὰ πάσας τὰς λειτουργίας τῆς σκηνῆς, καὶ ὁ ἀλλογενὴς οὐ προσελεύσεται πρὸς σέ. 5καὶ φυλάξεσθε τὰς  φυλακὰς τῶν ἁγίων καὶ τὰς φυλακὰς τοῦ θυσιαστηρίου, καὶ οὐκ ἔσται θυµὸς ἐν τοῖς υἱοῖς Ισραηλ. 6καὶ ἐγὼ εἴληφα τοὺς ἀδελφοὺς ὑµῶν τοὺς Λευίτας ἐκ µέσου τῶν υἱῶν Ισραηλ δόµα δεδοµένον κυρίῳ λειτουργεῖν τὰς λειτουργίας τῆς σκηνῆς τοῦ µαρτυρίου· 7καὶ σὺ καὶ οἱ υἱοί σου µετὰ σοῦ διατηρήσετε τὴν ἱερατείαν ὑµῶν κατὰ πάντα τρόπον τοῦ θυσιαστηρίου καὶ τὸ ἔνδοθεν τοῦ καταπετάσµατος καὶ λειτουργήσετε τὰς λειτουργίας δόµα τῆς ἱερατείας ὑµῶν· καὶ ὁ ἀλλογενὴς ὁ προσπορευόµενος ἀποθανεῖται.
8Καὶ ἐλάλησεν κύριος πρὸς Ααρων Καὶ ἐγὼ ἰδοὺ δέδωκα ὑµῖν τὴν διατήρησιν τῶν ἀπαρχῶν· ἀπὸ πάντων τῶν ἡγιασµένων µοι παρὰ τῶν υἱῶν Ισραηλ σοὶ δέδωκα αὐτὰ εἰς γέρας καὶ τοῖς υἱοῖς σου
µετὰ σέ, νόµιµον αἰώνιον. 9καὶ τοῦτο ἔστω ὑµῖν ἀπὸ τῶν ἡγιασµένων ἁγίων τῶν καρπωµάτων, ἀπὸ πάντων τῶν δώρων αὐτῶν καὶ ἀπὸ πάντων τῶν θυσιασµάτων αὐτῶν καὶ ἀπὸ πάσης πληµµελείας αὐτῶν καὶ ἀπὸ πασῶν τῶν ἁµαρτιῶν, ὅσα ἀποδιδόασίν µοι, ἀπὸ πάντων τῶν ἁγίων σοὶ ἔσται καὶ τοῖς υἱοῖς σου. 10ἐν τῷ ἁγίῳ τῶν ἁγίων φάγεσθε αὐτά· πᾶν ἀρσενικὸν φάγεται αὐτά, σὺ καὶ οἱ υἱοί σου· ἅγια ἔσται σοι. 11καὶ τοῦτο ἔσται ὑµῖν ἀπαρχὴ δοµάτων αὐτῶν· ἀπὸ πάντων τῶν ἐπιθεµάτων τῶν υἱῶν Ισραηλ σοὶ δέδωκα αὐτὰ καὶ τοῖς υἱοῖς σου καὶ ταῖς θυγατράσιν σου µετὰ σοῦ, νόµιµον αἰώνιον· πᾶς καθαρὸς ἐν τῷ οἴκῳ σου ἔδεται αὐτά. 12πᾶσα ἀπαρχὴ ἐλαίου καὶ πᾶσα ἀπαρχὴ οἴνου καὶ σίτου, ἀπαρχὴ αὐτῶν, ὅσα ἂν δῶσι τῷ κυρίῳ, σοὶ δέδωκα αὐτά. 13τὰ πρωτογενήµατα πάντα, ὅσα ἐν τῇ γῇ αὐτῶν, ὅσα ἂν ἐνέγκωσιν κυρίῳ, σοὶ ἔσται· πᾶς καθαρὸς ἐν τῷ οἴκῳ σου ἔδεται αὐτά. 14πᾶν ἀνατεθεµατισµένον ἐν υἱοῖς Ισραηλ σοὶ ἔσται. 15καὶ πᾶν διανοῖγον µήτραν ἀπὸ πάσης σαρκός, ἃ προσφέρουσιν κυρίῳ ἀπὸ ἀνθρώπου ἕως κτήνους, σοὶ ἔσται· ἀλλ’ ἢ λύτροις λυτρωθήσεται τὰ πρωτότοκα τῶν ἀνθρώπων, καὶ τὰ πρωτότοκα τῶν κτηνῶν τῶν ἀκαθάρτων λυτρώσῃ. 16καὶ ἡ λύτρωσις αὐτοῦ ἀπὸ µηνιαίου· ἡ συντίµησις πέντε σίκλων κατὰ τὸν σίκλον τὸν ἅγιον (εἴκοσι ὀβολοί εἰσιν). 17πλὴν πρωτότοκα µόσχων καὶ πρωτότοκα προβάτων καὶ πρωτότοκα αἰγῶν οὐ λυτρώσῃ· ἅγιά ἐστιν· καὶ τὸ αἷµα αὐτῶν προσχεεῖς πρὸς τὸ θυσιαστήριον καὶ τὸ στέαρ ἀνοίσεις κάρπωµα εἰς ὀσµὴν εὐωδίας κυρίῳ· 18καὶ τὰ κρέα ἔσται σοί· καθὰ καὶ τὸ στηθύνιον τοῦ ἐπιθέµατος καὶ κατὰ τὸν
βραχίονα τὸν δεξιὸν σοὶ ἔσται. 19πᾶν ἀφαίρεµα τῶν ἁγίων, ὅσα ἂν ἀφέλωσιν οἱ υἱοὶ Ισραηλ κυρίῳ, σοὶ δέδωκα καὶ τοῖς υἱοῖς σου καὶ ταῖς θυγατράσιν σου µετὰ σοῦ, νόµιµον αἰώνιον· διαθήκη ἁλὸς αἰωνίου ἐστὶν ἔναντι κυρίου σοὶ καὶ τῷ σπέρµατί σου µετὰ σέ.
20Καὶ ἐλάλησεν κύριος πρὸς Ααρων Ἐν τῇ γῇ αὐτῶν οὐ κληρονοµήσεις, καὶ µερὶς οὐκ ἔσται σοι ἐν αὐτοῖς, ὅτι ἐγὼ µερίς σου καὶ κληρονοµία σου ἐν µέσῳ τῶν υἱῶν Ισραηλ. 21καὶ τοῖς υἱοῖς Λευι ἰδοὺ δέδωκα πᾶν ἐπιδέκατον ἐν Ισραηλ ἐν κλήρῳ ἀντὶ τῶν λειτουργιῶν αὐτῶν, ὅσα αὐτοὶ λειτουργοῦσιν λειτουργίαν ἐν τῇ σκηνῇ τοῦ µαρτυρίου. 22καὶ οὐ προσελεύσονται ἔτι οἱ υἱοὶ Ισραηλ εἰς τὴν σκηνὴν τοῦ µαρτυρίου λαβεῖν ἁµαρτίαν θανατηφόρον. 23καὶ λειτουργήσει ὁ Λευίτης αὐτὸς τὴν λειτουργίαν τῆς σκηνῆς τοῦ µαρτυρίου, καὶ αὐτοὶ λήµψονται τὰ ἁµαρτήµατα αὐτῶν, νόµιµον αἰώνιον εἰς τὰς γενεὰς αὐτῶν· καὶ ἐν µέσῳ υἱῶν Ισραηλ οὐ κληρονοµήσουσιν κληρονοµίαν· 24ὅτι τὰ ἐπιδέκατα τῶν υἱῶν Ισραηλ, ὅσα ἂν ἀφορίσωσιν κυρίῳ ἀφαίρεµα, δέδωκα τοῖς Λευίταις ἐν κλήρῳ· διὰ τοῦτο εἴρηκα αὐτοῖς Ἐν µέσῳ υἱῶν Ισραηλ οὐ κληρονοµήσουσιν κλῆρον.
25Καὶ ἐλάλησεν κύριος πρὸς Μωυσῆν λέγων 26Καὶ τοῖς Λευίταις λαλήσεις καὶ ἐρεῖς πρὸς αὐτούς Ἐὰν λάβητε παρὰ τῶν υἱῶν Ισραηλ τὸ ἐπιδέκατον, ὃ δέδωκα ὑµῖν παρ’ αὐτῶν ἐν κλήρῳ, καὶ ἀφελεῖτε ὑµεῖς ἀπ’ αὐτοῦ ἀφαίρεµα κυρίῳ ἐπιδέκατον ἀπὸ τοῦ ἐπιδεκάτου. 27καὶ λογισθήσεται ὑµῖν τὰ ἀφαιρέµατα ὑµῶν ὡς σῖτος ἀπὸ ἅλω καὶ ἀφαίρεµα ἀπὸ ληνοῦ. 28οὕτως ἀφελεῖτε καὶ ὑµεῖς ἀπὸ τῶν ἀφαιρεµάτων κυρίου ἀπὸ πάντων ἐπιδεκάτων ὑµῶν, ὅσα ἐὰν λάβητε παρὰ τῶν υἱῶν Ισραηλ, καὶ δώσετε ἀπ’ αὐτῶν ἀφαίρεµα κυρίῳ Ααρων τῷ ἱερεῖ. 29ἀπὸ πάντων τῶν δοµάτων ὑµῶν ἀφελεῖτε ἀφαίρεµα κυρίῳ ἢ ἀπὸ πάντων τῶν ἀπαρχῶν τὸ ἡγιασµένον ἀπ’ αὐτοῦ. 30καὶ ἐρεῖς πρὸς αὐτούς Ὅταν ἀφαιρῆτε τὴν ἀπαρχὴν ἀπ’ αὐτοῦ, καὶ λογισθήσεται τοῖς Λευίταις ὡς γένηµα ἀπὸ ἅλω καὶ ὡς γένηµα ἀπὸ ληνοῦ. 31καὶ ἔδεσθε αὐτὸ ἐν παντὶ τόπῳ ὑµεῖς καὶ οἱ οἶκοι ὑµῶν, ὅτι µισθὸς οὗτος ὑµῖν ἐστιν ἀντὶ τῶν λειτουργιῶν ὑµῶν τῶν ἐν τῇ σκηνῇ τοῦ µαρτυρίου· 32καὶ οὐ λήµψεσθε δι’ αὐτὸ ἁµαρτίαν, ὅτι ἂν ἀφαιρῆτε τὴν ἀπαρχὴν ἀπ’ αὐτοῦ· καὶ τὰ ἅγια τῶν υἱῶν Ισραηλ οὐ βεβηλώσετε, ἵνα µὴ ἀποθάνητε.
19	1Καὶ ἐλάλησεν κύριος πρὸς Μωυσῆν καὶ Ααρων λέγων 2Αὕτη ἡ διαστολὴ τοῦ νόµου, ὅσα
συνέταξεν κύριος λέγων Λάλησον τοῖς υἱοῖς Ισραηλ καὶ λαβέτωσαν πρὸς σὲ δάµαλιν πυρρὰν ἄµωµον, ἥτις οὐκ ἔχει ἐν αὐτῇ µῶµον καὶ ᾗ οὐκ ἐπεβλήθη ἐπ’ αὐτὴν ζυγός. 3καὶ δώσεις αὐτὴν πρὸς Ελεαζαρ τὸν ἱερέα, καὶ ἐξάξουσιν αὐτὴν ἔξω τῆς παρεµβολῆς εἰς τόπον καθαρὸν καὶ σφάξουσιν αὐτὴν ἐνώπιον αὐτοῦ. 4καὶ λήµψεται Ελεαζαρ ἀπὸ τοῦ αἵµατος αὐτῆς καὶ ῥανεῖ ἀπέναντι τοῦ προσώπου τῆς σκηνῆς τοῦ µαρτυρίου ἀπὸ τοῦ αἵµατος αὐτῆς ἑπτάκις. 5καὶ κατακαύσουσιν αὐτὴν ἐναντίον αὐτοῦ, καὶ τὸ δέρµα καὶ τὰ κρέα αὐτῆς καὶ τὸ αἷµα αὐτῆς σὺν τῇ κόπρῳ αὐτῆς κατακαυθήσεται. 6καὶ λήµψεται ὁ ἱερεὺς ξύλον κέδρινον καὶ ὕσσωπον καὶ κόκκινον καὶ ἐµβαλοῦσιν εἰς µέσον τοῦ κατακαύµατος τῆς δαµάλεως. 7καὶ πλυνεῖ τὰ ἱµάτια αὐτοῦ ὁ ἱερεὺς καὶ λούσεται τὸ σῶµα αὐτοῦ ὕδατι καὶ µετὰ ταῦτα εἰσελεύσεται εἰς τὴν παρεµβολήν, καὶ ἀκάθαρτος ἔσται ὁ ἱερεὺς ἕως ἑσπέρας. 8καὶ ὁ κατακαίων
αὐτὴν πλυνεῖ τὰ ἱµάτια αὐτοῦ καὶ λούσεται τὸ σῶµα αὐτοῦ καὶ ἀκάθαρτος ἔσται ἕως ἑσπέρας. 9καὶ συνάξει ἄνθρωπος καθαρὸς τὴν σποδὸν τῆς δαµάλεως καὶ ἀποθήσει ἔξω τῆς παρεµβολῆς εἰς τόπον καθαρόν, καὶ ἔσται τῇ συναγωγῇ υἱῶν Ισραηλ εἰς διατήρησιν, ὕδωρ ῥαντισµοῦ· ἅγνισµά ἐστιν. 10καὶ πλυνεῖ τὰ ἱµάτια ὁ συνάγων τὴν σποδιὰν τῆς δαµάλεως καὶ ἀκάθαρτος ἔσται ἕως ἑσπέρας. καὶ ἔσται τοῖς υἱοῖς Ισραηλ καὶ τοῖς προσκειµένοις προσηλύτοις νόµιµον αἰώνιον.
11Ὁ ἁπτόµενος τοῦ τεθνηκότος πάσης ψυχῆς ἀνθρώπου ἀκάθαρτος ἔσται ἑπτὰ ἡµέρας· 12οὗτος
ἁγνισθήσεται τῇ ἡµέρᾳ τῇ τρίτῃ καὶ τῇ ἡµέρᾳ τῇ ἑβδόµῃ καὶ καθαρὸς ἔσται· ἐὰν δὲ µὴ ἀφαγνισθῇ τῇ ἡµέρᾳ τῇ τρίτῃ καὶ τῇ ἡµέρᾳ τῇ ἑβδόµῃ, οὐ καθαρὸς ἔσται. 13πᾶς ὁ ἁπτόµενος τοῦ τεθνηκότος ἀπὸ ψυχῆς ἀνθρώπου, ἐὰν ἀποθάνῃ, καὶ µὴ ἀφαγνισθῇ, τὴν σκηνὴν κυρίου ἐµίανεν· ἐκτριβήσεται ἡ ψυχὴ ἐκείνη ἐξ Ισραηλ· ὅτι ὕδωρ ῥαντισµοῦ οὐ περιερραντίσθη ἐπ’ αὐτόν, ἀκάθαρτός ἐστιν, ἔτι ἡ ἀκαθαρσία αὐτοῦ ἐν αὐτῷ ἐστιν.
14Καὶ οὗτος ὁ νόµος· ἄνθρωπος ἐὰν ἀποθάνῃ ἐν οἰκίᾳ, πᾶς ὁ εἰσπορευόµενος εἰς τὴν οἰκίαν καὶ ὅσα ἐστὶν ἐν τῇ οἰκίᾳ, ἀκάθαρτα ἔσται ἑπτὰ ἡµέρας· 15καὶ πᾶν σκεῦος ἀνεῳγµένον, ὅσα οὐχὶ δεσµὸν καταδέδεται ἐπ’ αὐτῷ, ἀκάθαρτά ἐστιν. 16καὶ πᾶς, ὃς ἐὰν ἅψηται ἐπὶ προσώπου τοῦ πεδίου τραυµατίου ἢ νεκροῦ ἢ ὀστέου ἀνθρωπίνου ἢ µνήµατος, ἑπτὰ ἡµέρας ἀκάθαρτος ἔσται. 17καὶ λήµψονται τῷ ἀκαθάρτῳ ἀπὸ τῆς σποδιᾶς τῆς κατακεκαυµένης τοῦ ἁγνισµοῦ καὶ ἐκχεοῦσιν ἐπ’ αὐτὴν ὕδωρ ζῶν εἰς σκεῦος· 18καὶ λήµψεται ὕσσωπον καὶ βάψει εἰς τὸ ὕδωρ ἀνὴρ καθαρὸς καὶ περιρρανεῖ ἐπὶ τὸν οἶκον καὶ ἐπὶ τὰ σκεύη καὶ ἐπὶ τὰς ψυχάς, ὅσαι ἐὰν ὦσιν ἐκεῖ, καὶ ἐπὶ τὸν ἡµµένον τοῦ ὀστέου τοῦ ἀνθρωπίνου ἢ τοῦ τραυµατίου ἢ τοῦ τεθνηκότος ἢ τοῦ µνήµατος· 19καὶ περιρρανεῖ ὁ καθαρὸς ἐπὶ τὸν ἀκάθαρτον ἐν τῇ ἡµέρᾳ τῇ τρίτῃ καὶ ἐν τῇ ἡµέρᾳ τῇ ἑβδόµῃ, καὶ ἀφαγνισθήσεται τῇ ἡµέρᾳ τῇ ἑβδόµῃ καὶ πλυνεῖ τὰ ἱµάτια αὐτοῦ καὶ λούσεται ὕδατι καὶ ἀκάθαρτος ἔσται ἕως ἑσπέρας. 20καὶ ἄνθρωπος, ὃς ἐὰν µιανθῇ καὶ µὴ ἀφαγνισθῇ, ἐξολεθρευθήσεται ἡ ψυχὴ ἐκείνη ἐκ µέσου τῆς συναγωγῆς, ὅτι τὰ ἅγια κυρίου ἐµίανεν, ὅτι ὕδωρ ῥαντισµοῦ οὐ περιερραντίσθη ἐπ’ αὐτόν, ἀκάθαρτός ἐστιν. 21καὶ ἔσται ὑµῖν νόµιµον αἰώνιον· καὶ ὁ περιρραίνων ὕδωρ ῥαντισµοῦ πλυνεῖ τὰ ἱµάτια αὐτοῦ, καὶ ὁ ἁπτόµενος τοῦ ὕδατος τοῦ ῥαντισµοῦ ἀκάθαρτος ἔσται ἕως ἑσπέρας· 22καὶ παντός, οὗ ἐὰν ἅψηται αὐτοῦ ὁ ἀκάθαρτος, ἀκάθαρτον ἔσται, καὶ ἡ ψυχὴ ἡ ἁπτοµένη ἀκάθαρτος ἔσται ἕως ἑσπέρας.
20	1Καὶ ἦλθον οἱ υἱοὶ Ισραηλ, πᾶσα ἡ συναγωγή, εἰς τὴν ἔρηµον Σιν ἐν τῷ µηνὶ τῷ πρώτῳ, καὶ
κατέµεινεν ὁ λαὸς ἐν Καδης, καὶ ἐτελεύτησεν ἐκεῖ Μαριαµ καὶ ἐτάφη ἐκεῖ. 2καὶ οὐκ ἦν ὕδωρ τῇ συναγωγῇ, καὶ ἠθροίσθησαν ἐπὶ Μωυσῆν καὶ Ααρων. 3καὶ ἐλοιδορεῖτο ὁ λαὸς πρὸς Μωυσῆν λέγοντες Ὄφελον ἀπεθάνοµεν ἐν τῇ ἀπωλείᾳ τῶν ἀδελφῶν ἡµῶν ἔναντι κυρίου· 4καὶ ἵνα τί ἀνηγάγετε τὴν συναγωγὴν κυρίου εἰς τὴν ἔρηµον ταύτην ἀποκτεῖναι ἡµᾶς καὶ τὰ κτήνη ἡµῶν; 5καὶ ἵνα τί τοῦτο ἀνηγάγετε ἡµᾶς ἐξ Αἰγύπτου παραγενέσθαι εἰς τὸν τόπον τὸν πονηρὸν τοῦτον; τόπος, οὗ οὐ σπείρεται οὐδὲ συκαῖ οὐδὲ ἄµπελοι οὐδὲ ῥόαι οὐδὲ ὕδωρ ἐστὶν πιεῖν. 6καὶ ἦλθεν Μωυσῆς καὶ Ααρων
ἀπὸ προσώπου τῆς συναγωγῆς ἐπὶ τὴν θύραν τῆς σκηνῆς τοῦ µαρτυρίου καὶ ἔπεσαν ἐπὶ πρόσωπον, καὶ ὤφθη ἡ δόξα κυρίου πρὸς αὐτούς. 7καὶ ἐλάλησεν κύριος πρὸς Μωυσῆν λέγων 8Λαβὲ τὴν ῥάβδον καὶ ἐκκλησίασον τὴν συναγωγὴν σὺ καὶ Ααρων ὁ ἀδελφός σου καὶ λαλήσατε πρὸς τὴν πέτραν ἔναντι αὐτῶν, καὶ δώσει τὰ ὕδατα αὐτῆς, καὶ ἐξοίσετε αὐτοῖς ὕδωρ ἐκ τῆς πέτρας καὶ ποτιεῖτε τὴν συναγωγὴν καὶ τὰ κτήνη αὐτῶν. 9καὶ ἔλαβεν Μωυσῆς τὴν ῥάβδον τὴν ἀπέναντι κυρίου, καθὰ συνέταξεν κύριος· 10καὶ ἐξεκκλησίασεν Μωυσῆς καὶ Ααρων τὴν συναγωγὴν ἀπέναντι τῆς πέτρας καὶ εἶπεν πρὸς αὐτούς Ἀκούσατέ µου, οἱ ἀπειθεῖς· µὴ ἐκ τῆς πέτρας ταύτης ἐξάξοµεν ὑµῖν ὕδωρ; 11καὶ ἐπάρας Μωυσῆς τὴν χεῖρα αὐτοῦ ἐπάταξεν τὴν πέτραν τῇ ῥάβδῳ δίς, καὶ ἐξῆλθεν ὕδωρ πολύ, καὶ ἔπιεν ἡ συναγωγὴ καὶ τὰ κτήνη αὐτῶν. 12καὶ εἶπεν κύριος πρὸς Μωυσῆν καὶ Ααρων Ὅτι οὐκ ἐπιστεύσατε ἁγιάσαι µε ἐναντίον υἱῶν Ισραηλ, διὰ τοῦτο οὐκ εἰσάξετε ὑµεῖς τὴν συναγωγὴν ταύτην εἰς τὴν γῆν, ἣν δέδωκα αὐτοῖς. 13τοῦτο ὕδωρ ἀντιλογίας, ὅτι ἐλοιδορήθησαν οἱ υἱοὶ Ισραηλ ἔναντι κυρίου καὶ ἡγιάσθη ἐν αὐτοῖς.
14Καὶ ἀπέστειλεν Μωυσῆς ἀíέλους ἐκ Καδης πρὸς βασιλέα Εδωµ λέγων Τάδε λέγει ὁ ἀδελφός σου Ισραηλ Σὺ ἐπίστῃ πάντα τὸν µόχθον τὸν εὑρόντα ἡµᾶς, 15καὶ κατέβησαν οἱ πατέρες ἡµῶν εἰς Αἴγυπτον, καὶ παρῳκήσαµεν ἐν Αἰγύπτῳ ἡµέρας πλείους, καὶ ἐκάκωσαν ἡµᾶς οἱ Αἰγύπτιοι καὶ τοὺς πατέρας ἡµῶν, 16καὶ ἀνεβοήσαµεν πρὸς κύριον, καὶ εἰσήκουσεν κύριος τῆς φωνῆς ἡµῶν καὶ ἀποστείλας ἄíελον ἐξήγαγεν ἡµᾶς ἐξ Αἰγύπτου, καὶ νῦν ἐσµεν ἐν Καδης, πόλει ἐκ µέρους τῶν  ὁρίων σου· 17παρελευσόµεθα διὰ τῆς γῆς σου, οὐ διελευσόµεθα δι’ ἀγρῶν οὐδὲ δι’ ἀµπελώνων οὐδὲ πιόµεθα ὕδωρ ἐκ λάκκου σου, ὁδῷ βασιλικῇ πορευσόµεθα, οὐκ ἐκκλινοῦµεν δεξιὰ οὐδὲ εὐώνυµα, ἕως ἂν παρέλθωµεν τὰ ὅριά σου. 18καὶ εἶπεν πρὸς αὐτὸν Εδωµ Οὐ διελεύσῃ δι’ ἐµοῦ· εἰ δὲ µή, ἐν πολέµῳ ἐξελεύσοµαι εἰς συνάντησίν σοι. 19καὶ λέγουσιν αὐτῷ οἱ υἱοὶ Ισραηλ Παρὰ τὸ ὄρος παρελευσόµεθα· ἐὰν δὲ τοῦ ὕδατός σου πίωµεν ἐγώ τε καὶ τὰ κτήνη, δώσω τιµήν σοι· ἀλλὰ τὸ πρᾶγµα οὐδέν ἐστιν, παρὰ τὸ ὄρος παρελευσόµεθα. 20ὁ δὲ εἶπεν Οὐ διελεύσῃ δι’ ἐµοῦ· καὶ ἐξῆλθεν Εδωµ εἰς συνάντησιν αὐτῷ ἐν ὄχλῳ βαρεῖ καὶ ἐν χειρὶ ἰσχυρᾷ. 21καὶ οὐκ ἠθέλησεν Εδωµ δοῦναι τῷ Ισραηλ παρελθεῖν διὰ τῶν ὁρίων αὐτοῦ· καὶ ἐξέκλινεν Ισραηλ ἀπ’ αὐτοῦ.
22Καὶ ἀπῆραν ἐκ Καδης· καὶ παρεγένοντο οἱ υἱοὶ Ισραηλ, πᾶσα ἡ συναγωγή, εἰς Ωρ τὸ ὄρος.
23καὶ εἶπεν κύριος πρὸς Μωυσῆν καὶ Ααρων ἐν Ωρ τῷ ὄρει ἐπὶ τῶν ὁρίων γῆς Εδωµ λέγων 24Προστεθήτω Ααρων πρὸς τὸν λαὸν αὐτοῦ, ὅτι οὐ µὴ εἰσέλθητε εἰς τὴν γῆν, ἣν δέδωκα τοῖς υἱοῖς Ισραηλ, διότι παρωξύνατέ µε ἐπὶ τοῦ ὕδατος τῆς λοιδορίας. 25λαβὲ τὸν Ααρων καὶ Ελεαζαρ τὸν υἱὸν αὐτοῦ καὶ ἀναβίβασον αὐτοὺς εἰς Ωρ τὸ ὄρος ἔναντι πάσης τῆς συναγωγῆς 26καὶ ἔκδυσον Ααρων τὴν στολὴν αὐτοῦ καὶ ἔνδυσον Ελεαζαρ τὸν υἱὸν αὐτοῦ, καὶ Ααρων προστεθεὶς ἀποθανέτω ἐκεῖ. 27καὶ ἐποίησεν Μωυσῆς καθὰ συνέταξεν κύριος, καὶ ἀνεβίβασεν αὐτὸν εἰς Ωρ τὸ ὄρος ἐναντίον πάσης τῆς συναγωγῆς. 28καὶ ἐξέδυσεν Ααρων τὰ ἱµάτια αὐτοῦ καὶ ἐνέδυσεν αὐτὰ Ελεαζαρ τὸν υἱὸν αὐτοῦ· καὶ ἀπέθανεν Ααρων ἐπὶ τῆς κορυφῆς τοῦ ὄρους, καὶ κατέβη Μωυσῆς καὶ Ελεαζαρ ἐκ τοῦ ὄρους. 29καὶ
εἶδεν πᾶσα ἡ συναγωγὴ ὅτι ἀπελύθη Ααρων, καὶ ἔκλαυσαν τὸν Ααρων τριάκοντα ἡµέρας πᾶς οἶκος Ισραηλ.
21	1Καὶ ἤκουσεν ὁ Χανανις βασιλεὺς Αραδ ὁ κατοικῶν κατὰ τὴν ἔρηµον — ἦλθεν γὰρ Ισραηλ
ὁδὸν Αθαριν — καὶ ἐπολέµησεν πρὸς Ισραηλ καὶ κατεπρονόµευσαν ἐξ αὐτῶν αἰχµαλωσίαν. 2καὶ ηὔξατο Ισραηλ εὐχὴν κυρίῳ καὶ εἶπεν Ἐάν µοι παραδῷς τὸν λαὸν τοῦτον ὑποχείριον, ἀναθεµατιῶ αὐτὸν καὶ τὰς πόλεις αὐτοῦ. 3καὶ εἰσήκουσεν κύριος τῆς φωνῆς Ισραηλ καὶ παρέδωκεν τὸν Χανανιν ὑποχείριον αὐτοῦ, καὶ ἀνεθεµάτισεν αὐτὸν καὶ τὰς πόλεις αὐτοῦ· καὶ ἐπεκάλεσαν τὸ ὄνοµα τοῦ τόπου ἐκείνου Ἀνάθεµα.
4Καὶ ἀπάραντες ἐξ Ωρ τοῦ ὄρους ὁδὸν ἐπὶ θάλασσαν ἐρυθρὰν περιεκύκλωσαν γῆν Εδωµ· καὶ ὠλιγοψύχησεν ὁ λαὸς ἐν τῇ ὁδῷ. 5καὶ κατελάλει ὁ λαὸς πρὸς τὸν θεὸν καὶ κατὰ Μωυσῆ λέγοντες Ἵνα τί ἐξήγαγες ἡµᾶς ἐξ Αἰγύπτου ἀποκτεῖναι ἡµᾶς ἐν τῇ ἐρήµῳ; ὅτι οὐκ ἔστιν ἄρτος οὐδὲ ὕδωρ, ἡ δὲ ψυχὴ ἡµῶν προσώχθισεν ἐν τῷ ἄρτῳ τῷ διακένῳ. 6καὶ ἀπέστειλεν κύριος εἰς τὸν λαὸν τοὺς ὄφεις τοὺς θανατοῦντας, καὶ ἔδακνον τὸν λαόν, καὶ ἀπέθανεν λαὸς πολὺς τῶν υἱῶν Ισραηλ. 7καὶ παραγενόµενος ὁ λαὸς πρὸς Μωυσῆν ἔλεγον ὅτι Ἡµάρτοµεν ὅτι κατελαλήσαµεν κατὰ τοῦ κυρίου καὶ κατὰ σοῦ· εὖξαι οὖν πρὸς κύριον, καὶ ἀφελέτω ἀφ’ ἡµῶν τὸν ὄφιν. καὶ ηὔξατο Μωυσῆς πρὸς κύριον περὶ τοῦ λαοῦ. 8καὶ εἶπεν κύριος πρὸς Μωυσῆν Ποίησον σεαυτῷ ὄφιν καὶ θὲς αὐτὸν ἐπὶ σηµείου, καὶ ἔσται ἐὰν δάκῃ ὄφις ἄνθρωπον, πᾶς ὁ δεδηγµένος ἰδὼν αὐτὸν ζήσεται. 9καὶ ἐποίησεν Μωυσῆς ὄφιν χαλκοῦν καὶ ἔστησεν αὐτὸν ἐπὶ σηµείου, καὶ ἐγένετο ὅταν ἔδακνεν ὄφις ἄνθρωπον, καὶ ἐπέβλεψεν ἐπὶ τὸν ὄφιν τὸν χαλκοῦν καὶ ἔζη.
10Καὶ ἀπῆραν οἱ υἱοὶ Ισραηλ καὶ παρενέβαλον ἐν Ωβωθ. 11καὶ ἐξάραντες ἐξ Ωβωθ παρενέβαλον ἐν Αχελγαι ἐκ τοῦ πέραν ἐν τῇ ἐρήµῳ, ἥ ἐστιν κατὰ πρόσωπον Μωαβ κατὰ ἀνατολὰς ἡλίου.
12ἐκεῖθεν ἀπῆραν καὶ παρενέβαλον εἰς φάραíα Ζαρετ. 13καὶ ἐκεῖθεν ἀπάραντες παρενέβαλον εἰς τὸ πέραν Αρνων ἐν τῇ ἐρήµῳ τὸ ἐξέχον ἀπὸ τῶν ὁρίων τῶν Αµορραίων· ἔστιν γὰρ Αρνων ὅρια Μωαβ ἀνὰ µέσον Μωαβ καὶ ἀνὰ µέσον τοῦ Αµορραίου. 14διὰ τοῦτο λέγεται ἐν βιβλίῳ
Πόλεµος τοῦ κυρίου τὴν Ζωοβ ἐφλόγισεν καὶ τοὺς χειµάρρους Αρνων,
15καὶ τοὺς χειµάρρους κατέστησεν κατοικίσαι Ηρ καὶ πρόσκειται τοῖς ὁρίοις Μωαβ.
16καὶ ἐκεῖθεν τὸ φρέαρ· τοῦτό ἐστιν τὸ φρέαρ, ὃ εἶπεν κύριος πρὸς Μωυσῆν Συνάγαγε τὸν λαόν, καὶ δώσω αὐτοῖς ὕδωρ πιεῖν. 17τότε ᾖσεν Ισραηλ τὸ ᾆσµα τοῦτο ἐπὶ τοῦ φρέατος
Ἐξάρχετε αὐτῷ·
18φρέαρ, ὤρυξαν αὐτὸ ἄρχοντες, ἐξελατόµησαν αὐτὸ βασιλεῖς ἐθνῶν
ἐν τῇ βασιλείᾳ αὐτῶν, ἐν τῷ κυριεῦσαι αὐτῶν.
καὶ ἀπὸ φρέατος εἰς Μανθαναιν· 19καὶ ἀπὸ Μανθαναιν εἰς Νααλιηλ· καὶ ἀπὸ Νααλιηλ εἰς Βαµωθ· 20καὶ ἀπὸ Βαµωθ εἰς νάπην, ἥ ἐστιν ἐν τῷ πεδίῳ Μωαβ ἀπὸ κορυφῆς τοῦ λελαξευµένου τὸ βλέπον κατὰ πρόσωπον τῆς ἐρήµου.
21Καὶ ἀπέστειλεν Μωυσῆς πρέσβεις πρὸς Σηων βασιλέα Αµορραίων λόγοις εἰρηνικοῖς λέγων 22Παρελευσόµεθα διὰ τῆς γῆς σου· τῇ ὁδῷ πορευσόµεθα, οὐκ ἐκκλινοῦµεν οὔτε εἰς ἀγρὸν οὔτε εἰς ἀµπελῶνα, οὐ πιόµεθα ὕδωρ ἐκ φρέατός σου· ὁδῷ βασιλικῇ πορευσόµεθα, ἕως παρέλθωµεν τὰ ὅριά σου. 23καὶ οὐκ ἔδωκεν Σηων τῷ Ισραηλ παρελθεῖν διὰ τῶν ὁρίων αὐτοῦ, καὶ συνήγαγεν Σηων πάντα τὸν λαὸν αὐτοῦ καὶ ἐξῆλθεν παρατάξασθαι τῷ Ισραηλ εἰς τὴν ἔρηµον καὶ ἦλθεν εἰς Ιασσα καὶ παρετάξατο τῷ Ισραηλ. 24καὶ ἐπάταξεν αὐτὸν Ισραηλ φόνῳ µαχαίρης καὶ κατεκυρίευσαν τῆς γῆς αὐτοῦ ἀπὸ Αρνων ἕως Ιαβοκ ἕως υἱῶν Αµµαν· ὅτι Ιαζηρ ὅρια υἱῶν Αµµων ἐστίν. 25καὶ ἔλαβεν Ισραηλ πάσας τὰς πόλεις ταύτας, καὶ κατῴκησεν Ισραηλ ἐν πάσαις ταῖς πόλεσιν τῶν Αµορραίων, ἐν Εσεβων καὶ ἐν πάσαις ταῖς συγκυρούσαις αὐτῇ. 26ἔστιν γὰρ Εσεβων πόλις Σηων τοῦ βασιλέως τῶν Αµορραίων, καὶ οὗτος ἐπολέµησεν βασιλέα Μωαβ τὸ πρότερον καὶ ἔλαβον πᾶσαν τὴν γῆν αὐτοῦ ἀπὸ Αροηρ ἕως Αρνων. 27διὰ τοῦτο ἐροῦσιν οἱ αἰνιγµατισταί
Ἔλθετε εἰς Εσεβων,
ἵνα οἰκοδοµηθῇ καὶ κατασκευασθῇ πόλις Σηων.
28ὅτι πῦρ ἐξῆλθεν ἐξ Εσεβων, φλὸξ ἐκ πόλεως Σηων
καὶ κατέφαγεν ἕως Μωαβ καὶ κατέπιεν στήλας Αρνων. 29οὐαί σοι, Μωαβ·
ἀπώλου, λαὸς Χαµως.
ἀπεδόθησαν οἱ υἱοὶ αὐτῶν διασῴζεσθαι καὶ αἱ θυγατέρες αὐτῶν αἰχµάλωτοι τῷ βασιλεῖ τῶν Αµορραίων Σηων·
30καὶ τὸ σπέρµα αὐτῶν ἀπολεῖται, Εσεβων ἕως Δαιβων, καὶ αἱ γυναῖκες ἔτι προσεξέκαυσαν πῦρ ἐπὶ Μωαβ.
31Κατῴκησεν δὲ Ισραηλ ἐν πάσαις ταῖς πόλεσιν τῶν Αµορραίων. 32καὶ ἀπέστειλεν Μωυσῆς κατασκέψασθαι τὴν Ιαζηρ, καὶ κατελάβοντο αὐτὴν καὶ τὰς κώµας αὐτῆς καὶ ἐξέβαλον τὸν Αµορραῖον τὸν κατοικοῦντα ἐκεῖ. — 33καὶ ἐπιστρέψαντες ἀνέβησαν ὁδὸν τὴν εἰς Βασαν· καὶ ἐξῆλθεν Ωγ βασιλεὺς τῆς Βασαν εἰς συνάντησιν αὐτοῖς καὶ πᾶς ὁ λαὸς αὐτοῦ εἰς πόλεµον εἰς Εδραϊν. 34καὶ εἶπεν κύριος πρὸς Μωυσῆν Μὴ φοβηθῇς αὐτόν, ὅτι εἰς τὰς χεῖράς σου παραδέδωκα αὐτὸν καὶ πάντα τὸν λαὸν αὐτοῦ καὶ πᾶσαν τὴν γῆν αὐτοῦ, καὶ ποιήσεις αὐτῷ καθὼς ἐποίησας τῷ Σηων βασιλεῖ τῶν
Αµορραίων, ὃς κατῴκει ἐν Εσεβων. 35καὶ ἐπάταξεν αὐτὸν καὶ τοὺς υἱοὺς αὐτοῦ καὶ πάντα τὸν λαὸν αὐτοῦ ἕως τοῦ µὴ καταλιπεῖν αὐτοῦ ζωγρίαν· καὶ ἐκληρονόµησαν τὴν γῆν αὐτῶν.
22	1Καὶ ἀπάραντες οἱ υἱοὶ Ισραηλ παρενέβαλον ἐπὶ δυσµῶν Μωαβ παρὰ τὸν Ιορδάνην κατὰ
Ιεριχω.
2Καὶ ἰδὼν Βαλακ υἱὸς Σεπφωρ πάντα, ὅσα ἐποίησεν Ισραηλ τῷ Αµορραίῳ, 3καὶ ἐφοβήθη Μωαβ τὸν λαὸν σφόδρα, ὅτι πολλοὶ ἦσαν, καὶ προσώχθισεν Μωαβ ἀπὸ προσώπου υἱῶν Ισραηλ. 4καὶ εἶπεν Μωαβ τῇ γερουσίᾳ Μαδιαµ Νῦν ἐκλείξει ἡ συναγωγὴ αὕτη πάντας τοὺς κύκλῳ ἡµῶν, ὡς ἐκλείξαι ὁ
µόσχος τὰ χλωρὰ ἐκ τοῦ πεδίου. καὶ Βαλακ υἱὸς Σεπφωρ βασιλεὺς Μωαβ ἦν κατὰ τὸν καιρὸν ἐκεῖνον. 5καὶ ἀπέστειλεν πρέσβεις πρὸς Βαλααµ υἱὸν Βεωρ Φαθουρα, ὅ ἐστιν ἐπὶ τοῦ ποταµοῦ γῆς υἱῶν λαοῦ αὐτοῦ, καλέσαι αὐτὸν λέγων Ἰδοὺ λαὸς ἐξελήλυθεν ἐξ Αἰγύπτου καὶ ἰδοὺ κατεκάλυψεν τὴν ὄψιν τῆς γῆς καὶ οὗτος ἐγκάθηται ἐχόµενός µου· 6καὶ νῦν δεῦρο ἄρασαί µοι τὸν λαὸν τοῦτον, ὅτι ἰσχύει οὗτος ἢ ἡµεῖς· ἐὰν δυνώµεθα πατάξαι ἐξ αὐτῶν, καὶ ἐκβαλῶ αὐτοὺς ἐκ τῆς γῆς· ὅτι οἶδα οὓς ἐὰν εὐλογήσῃς σύ, εὐλόγηνται, καὶ οὓς ἐὰν καταράσῃ σύ, κεκατήρανται. 7καὶ ἐπορεύθη ἡ γερουσία Μωαβ καὶ ἡ γερουσία Μαδιαµ, καὶ τὰ µαντεῖα ἐν ταῖς χερσὶν αὐτῶν, καὶ ἦλθον πρὸς Βαλααµ καὶ εἶπαν αὐτῷ τὰ ῥήµατα Βαλακ. 8καὶ εἶπεν πρὸς αὐτούς Καταλύσατε αὐτοῦ τὴν νύκτα, καὶ ἀποκριθήσοµαι ὑµῖν πράγµατα, ἃ ἐὰν λαλήσῃ κύριος πρός µε· καὶ κατέµειναν οἱ ἄρχοντες Μωαβ παρὰ Βαλααµ. 9καὶ ἦλθεν ὁ θεὸς πρὸς Βαλααµ καὶ εἶπεν αὐτῷ Τί οἱ ἄνθρωποι οὗτοι παρὰ σοί; 10καὶ εἶπεν Βαλααµ πρὸς τὸν θεόν Βαλακ υἱὸς Σεπφωρ βασιλεὺς Μωαβ ἀπέστειλεν αὐτοὺς πρός µε λέγων 11Ἰδοὺ λαὸς ἐξελήλυθεν ἐξ Αἰγύπτου καὶ ἰδοὺ κεκάλυφεν τὴν ὄψιν τῆς γῆς καὶ οὗτος ἐγκάθηται ἐχόµενός µου· καὶ νῦν δεῦρο ἄρασαί µοι αὐτόν, εἰ ἄρα δυνήσοµαι πατάξαι αὐτὸν καὶ ἐκβαλῶ αὐτὸν ἀπὸ τῆς γῆς. 12καὶ εἶπεν ὁ θεὸς πρὸς Βαλααµ Οὐ πορεύσῃ µετ’ αὐτῶν οὐδὲ καταράσῃ τὸν λαόν· ἔστιν γὰρ εὐλογηµένος. 13καὶ ἀναστὰς Βαλααµ τὸ πρωὶ εἶπεν τοῖς ἄρχουσιν Βαλακ Ἀποτρέχετε πρὸς τὸν κύριον ὑµῶν· οὐκ ἀφίησίν µε ὁ θεὸς πορεύεσθαι µεθ’ ὑµῶν. 14καὶ ἀναστάντες οἱ ἄρχοντες Μωαβ ἦλθον πρὸς Βαλακ καὶ εἶπαν Οὐ θέλει Βαλααµ πορευθῆναι µεθ’ ἡµῶν.
15Καὶ προσέθετο Βαλακ ἔτι ἀποστεῖλαι ἄρχοντας πλείους καὶ ἐντιµοτέρους τούτων. 16καὶ ἦλθον πρὸς Βαλααµ καὶ λέγουσιν αὐτῷ Τάδε λέγει Βαλακ ὁ τοῦ Σεπφωρ Ἀξιῶ σε, µὴ ὀκνήσῃς ἐλθεῖν πρός
µε· 17ἐντίµως γὰρ τιµήσω σε, καὶ ὅσα ἐὰν εἴπῃς, ποιήσω σοι· καὶ δεῦρο ἐπικατάρασαί µοι τὸν λαὸν τοῦτον. 18καὶ ἀπεκρίθη Βαλααµ καὶ εἶπεν τοῖς ἄρχουσιν Βαλακ Ἐὰν δῷ µοι Βαλακ πλήρη τὸν οἶκον αὐτοῦ ἀργυρίου καὶ χρυσίου, οὐ δυνήσοµαι παραβῆναι τὸ ῥῆµα κυρίου τοῦ θεοῦ ποιῆσαι αὐτὸ µικρὸν ἢ µέγα ἐν τῇ διανοίᾳ µου· 19καὶ νῦν ὑποµείνατε αὐτοῦ καὶ ὑµεῖς τὴν νύκτα ταύτην, καὶ γνώσοµαι, τί προσθήσει κύριος λαλῆσαι πρός µε. 20καὶ ἦλθεν ὁ θεὸς πρὸς Βαλααµ νυκτὸς καὶ εἶπεν αὐτῷ Εἰ καλέσαι σε πάρεισιν οἱ ἄνθρωποι οὗτοι, ἀναστὰς ἀκολούθησον αὐτοῖς· ἀλλὰ τὸ ῥῆµα, ὃ ἂν λαλήσω πρὸς σέ, τοῦτο ποιήσεις. 21καὶ ἀναστὰς Βαλααµ τὸ πρωὶ ἐπέσαξεν τὴν ὄνον αὐτοῦ καὶ ἐπορεύθη µετὰ τῶν ἀρχόντων Μωαβ. — 22καὶ ὠργίσθη θυµῷ ὁ θεὸς ὅτι ἐπορεύθη αὐτός, καὶ ἀνέστη ὁ ἄíελος τοῦ
θεοῦ ἐνδιαβάλλειν αὐτόν, καὶ αὐτὸς ἐπιβεβήκει ἐπὶ τῆς ὄνου αὐτοῦ, καὶ δύο παῖδες αὐτοῦ µετ’ αὐτοῦ. 23καὶ ἰδοῦσα ἡ ὄνος τὸν ἄíελον τοῦ θεοῦ ἀνθεστηκότα ἐν τῇ ὁδῷ καὶ τὴν ῥοµφαίαν ἐσπασµένην ἐν τῇ χειρὶ αὐτοῦ καὶ ἐξέκλινεν ἡ ὄνος ἐκ τῆς ὁδοῦ καὶ ἐπορεύετο εἰς τὸ πεδίον· καὶ ἐπάταξεν τὴν ὄνον τῇ ῥάβδῳ τοῦ εὐθῦναι αὐτὴν ἐν τῇ ὁδῷ. 24καὶ ἔστη ὁ ἄíελος τοῦ θεοῦ ἐν ταῖς αὔλαξιν τῶν ἀµπέλων, φραγµὸς ἐντεῦθεν καὶ φραγµὸς ἐντεῦθεν· 25καὶ ἰδοῦσα ἡ ὄνος τὸν ἄíελον τοῦ θεοῦ προσέθλιψεν ἑαυτὴν πρὸς τὸν τοῖχον καὶ ἀπέθλιψεν τὸν πόδα Βαλααµ· καὶ προσέθετο ἔτι µαστίξαι αὐτήν. 26καὶ προσέθετο ὁ ἄíελος τοῦ θεοῦ καὶ ἀπελθὼν ὑπέστη ἐν τόπῳ στενῷ, εἰς ὃν οὐκ ἦν ἐκκλῖναι δεξιὰν  οὐδὲ ἀριστεράν. 27καὶ ἰδοῦσα ἡ ὄνος τὸν ἄíελον τοῦ θεοῦ συνεκάθισεν ὑποκάτω Βαλααµ· καὶ ἐθυµώθη Βαλααµ καὶ ἔτυπτεν τὴν ὄνον τῇ ῥάβδῳ. 28καὶ ἤνοιξεν ὁ θεὸς τὸ στόµα τῆς ὄνου, καὶ λέγει τῷ Βαλααµ Τί ἐποίησά σοι ὅτι πέπαικάς µε τοῦτο τρίτον; 29καὶ εἶπεν Βαλααµ τῇ ὄνῳ Ὅτι ἐµπέπαιχάς µοι· καὶ εἰ εἶχον µάχαιραν ἐν τῇ χειρί µου, ἤδη ἂν ἐξεκέντησά σε. 30καὶ λέγει ἡ ὄνος τῷ Βαλααµ Οὐκ ἐγὼ ἡ ὄνος σου, ἐφ’ ἧς ἐπέβαινες ἀπὸ νεότητός σου ἕως τῆς σήµερον ἡµέρας; µὴ ὑπεροράσει ὑπεριδοῦσα ἐποίησά σοι οὕτως; ὁ δὲ εἶπεν Οὐχί. 31ἀπεκάλυψεν δὲ ὁ θεὸς τοὺς ὀφθαλµοὺς Βαλααµ, καὶ ὁρᾷ τὸν ἄíελον κυρίου ἀνθεστηκότα ἐν τῇ ὁδῷ καὶ τὴν µάχαιραν ἐσπασµένην ἐν τῇ χειρὶ αὐτοῦ καὶ κύψας προσεκύνησεν τῷ προσώπῳ αὐτοῦ. 32καὶ εἶπεν αὐτῷ ὁ ἄíελος τοῦ θεοῦ Διὰ  τί ἐπάταξας τὴν ὄνον σου τοῦτο τρίτον; καὶ ἰδοὺ ἐγὼ ἐξῆλθον εἰς διαβολήν σου, ὅτι οὐκ ἀστεία ἡ ὁδός σου ἐναντίον µου. 33καὶ ἰδοῦσά µε ἡ ὄνος ἐξέκλινεν ἀπ’ ἐµοῦ τρίτον τοῦτο· καὶ εἰ µὴ ἐξέκλινεν, νῦν οὖν σὲ µὲν ἀπέκτεινα, ἐκείνην δὲ περιεποιησάµην. 34καὶ εἶπεν Βαλααµ τῷ ἀíέλῳ κυρίου Ἡµάρτηκα, οὐ γὰρ ἠπιστάµην ὅτι σύ µοι ἀνθέστηκας ἐν τῇ ὁδῷ εἰς συνάντησιν· καὶ νῦν εἰ µή σοι ἀρέσκει, ἀποστραφήσοµαι. 35καὶ εἶπεν ὁ ἄíελος τοῦ θεοῦ πρὸς Βαλααµ Συµπορεύθητι µετὰ τῶν ἀνθρώπων· πλὴν τὸ ῥῆµα, ὃ ἐὰν εἴπω πρὸς σέ, τοῦτο φυλάξῃ λαλῆσαι. καὶ ἐπορεύθη Βαλααµ µετὰ τῶν ἀρχόντων Βαλακ.
36Καὶ ἀκούσας Βαλακ ὅτι ἥκει Βαλααµ, ἐξῆλθεν εἰς συνάντησιν αὐτῷ εἰς πόλιν Μωαβ, ἥ ἐστιν ἐπὶ τῶν ὁρίων Αρνων, ὅ ἐστιν ἐκ µέρους τῶν ὁρίων. 37καὶ εἶπεν Βαλακ πρὸς Βαλααµ Οὐχὶ ἀπέστειλα πρὸς σὲ καλέσαι σε; διὰ τί οὐκ ἤρχου πρός µε; ὄντως οὐ δυνήσοµαι τιµῆσαί σε; 38καὶ εἶπεν Βαλααµ πρὸς Βαλακ Ἰδοὺ ἥκω πρὸς σέ· νῦν δυνατὸς ἔσοµαι λαλῆσαί τι; τὸ ῥῆµα, ὃ ἐὰν βάλῃ ὁ θεὸς εἰς τὸ στόµα µου, τοῦτο λαλήσω. 39καὶ ἐπορεύθη Βαλααµ µετὰ Βαλακ, καὶ ἦλθον εἰς πόλεις ἐπαύλεων.
40καὶ ἔθυσεν Βαλακ πρόβατα καὶ µόσχους καὶ ἀπέστειλεν τῷ Βαλααµ καὶ τοῖς ἄρχουσι τοῖς µετ’ αὐτοῦ. 41καὶ ἐγενήθη πρωὶ καὶ παραλαβὼν Βαλακ τὸν Βαλααµ ἀνεβίβασεν αὐτὸν ἐπὶ τὴν στήλην τοῦ Βααλ καὶ ἔδειξεν αὐτῷ ἐκεῖθεν µέρος τι τοῦ λαοῦ.
23	1Καὶ εἶπεν Βαλααµ τῷ Βαλακ Οἰκοδόµησόν µοι ἐνταῦθα ἑπτὰ βωµοὺς καὶ ἑτοίµασόν µοι
ἐνταῦθα ἑπτὰ µόσχους καὶ ἑπτὰ κριούς. 2καὶ ἐποίησεν Βαλακ ὃν τρόπον εἶπεν αὐτῷ Βαλααµ, καὶ ἀνήνεγκεν µόσχον καὶ κριὸν ἐπὶ τὸν βωµόν. 3καὶ εἶπεν Βαλααµ πρὸς Βαλακ Παράστηθι ἐπὶ τῆς θυσίας σου, καὶ πορεύσοµαι, εἴ µοι φανεῖται ὁ θεὸς ἐν συναντήσει, καὶ ῥῆµα, ὃ ἐάν µοι δείξῃ,
ἀναíελῶ σοι. καὶ παρέστη Βαλακ ἐπὶ τῆς θυσίας αὐτοῦ, καὶ Βαλααµ ἐπορεύθη ἐπερωτῆσαι τὸν θεὸν καὶ ἐπορεύθη εὐθεῖαν. 4καὶ ἐφάνη ὁ θεὸς τῷ Βαλααµ, καὶ εἶπεν πρὸς αὐτὸν Βαλααµ Τοὺς ἑπτὰ βωµοὺς ἡτοίµασα καὶ ἀνεβίβασα µόσχον καὶ κριὸν ἐπὶ τὸν βωµόν. 5καὶ ἐνέβαλεν ὁ θεὸς ῥῆµα εἰς τὸ στόµα Βαλααµ καὶ εἶπεν Ἐπιστραφεὶς πρὸς Βαλακ οὕτως λαλήσεις. 6καὶ ἀπεστράφη πρὸς αὐτόν, καὶ ὅδε ἐφειστήκει ἐπὶ τῶν ὁλοκαυτωµάτων αὐτοῦ, καὶ πάντες οἱ ἄρχοντες Μωαβ µετ’ αὐτοῦ. 7καὶ ἐγενήθη πνεῦµα θεοῦ ἐπ’ αὐτῷ, καὶ ἀναλαβὼν τὴν παραβολὴν αὐτοῦ εἶπεν
Ἐκ Μεσοποταµίας µετεπέµψατό µε Βαλακ, βασιλεὺς Μωαβ ἐξ ὀρέων ἀπ’ ἀνατολῶν λέγων
Δεῦρο ἄρασαί µοι τὸν Ιακωβ καὶ δεῦρο ἐπικατάρασαί µοι τὸν Ισραηλ.
8τί ἀράσωµαι ὃν µὴ καταρᾶται κύριος,
ἢ τί καταράσωµαι ὃν µὴ καταρᾶται ὁ θεός;
9ὅτι ἀπὸ κορυφῆς ὀρέων ὄψοµαι αὐτὸν καὶ ἀπὸ βουνῶν προσνοήσω αὐτόν. ἰδοὺ λαὸς µόνος κατοικήσει
καὶ ἐν ἔθνεσιν οὐ συλλογισθήσεται. 10τίς ἐξηκριβάσατο τὸ σπέρµα Ιακωβ, καὶ τίς ἐξαριθµήσεται δήµους Ισραηλ;
ἀποθάνοι ἡ ψυχή µου ἐν ψυχαῖς δικαίων,
καὶ γένοιτο τὸ σπέρµα µου ὡς τὸ σπέρµα τούτων.
11καὶ εἶπεν Βαλακ πρὸς Βαλααµ Τί πεποίηκάς µοι; εἰς κατάρασιν ἐχθρῶν µου κέκληκά σε, καὶ ἰδοὺ εὐλόγηκας εὐλογίαν. 12καὶ εἶπεν Βαλααµ πρὸς Βαλακ Οὐχὶ ὅσα ἐὰν ἐµβάλῃ ὁ θεὸς εἰς τὸ στόµα µου, τοῦτο φυλάξω λαλῆσαι;
13Καὶ εἶπεν πρὸς αὐτὸν Βαλακ Δεῦρο ἔτι µετ’ ἐµοῦ εἰς τόπον ἄMον, ἐξ ὧν οὐκ ὄψῃ αὐτὸν ἐκεῖθεν, ἀλλ’ ἢ µέρος τι αὐτοῦ ὄψῃ, πάντας δὲ οὐ µὴ ἴδῃς, καὶ κατάρασαί µοι αὐτὸν ἐκεῖθεν. 14καὶ παρέλαβεν αὐτὸν εἰς ἀγροῦ σκοπιὰν ἐπὶ κορυφὴν λελαξευµένου καὶ ᾠκοδόµησεν ἐκεῖ ἑπτὰ βωµοὺς καὶ ἀνεβίβασεν µόσχον καὶ κριὸν ἐπὶ τὸν βωµόν. 15καὶ εἶπεν Βαλααµ πρὸς Βαλακ Παράστηθι ἐπὶ τῆς θυσίας σου, ἐγὼ δὲ πορεύσοµαι ἐπερωτῆσαι τὸν θεόν. 16καὶ συνήντησεν ὁ θεὸς τῷ Βαλααµ καὶ ἐνέβαλεν ῥῆµα εἰς τὸ στόµα αὐτοῦ καὶ εἶπεν Ἀποστράφητι πρὸς Βαλακ καὶ τάδε λαλήσεις. 17καὶ ἀπεστράφη πρὸς αὐτόν, καὶ ὅδε ἐφειστήκει ἐπὶ τῆς ὁλοκαυτώσεως αὐτοῦ, καὶ πάντες οἱ ἄρχοντες Μωαβ µετ’ αὐτοῦ. καὶ εἶπεν αὐτῷ Βαλακ Τί ἐλάλησεν κύριος; 18καὶ ἀναλαβὼν τὴν παραβολὴν αὐτοῦ εἶπεν
Ἀνάστηθι, Βαλακ, καὶ ἄκουε· ἐνώτισαι µάρτυς, υἱὸς Σεπφωρ.
19οὐχ ὡς ἄνθρωπος ὁ θεὸς διαρτηθῆναι
οὐδὲ ὡς υἱὸς ἀνθρώπου ἀπειληθῆναι· αὐτὸς εἴπας οὐχὶ ποιήσει;
λαλήσει, καὶ οὐχὶ ἐµµενεῖ; 20ἰδοὺ εὐλογεῖν παρείληµµαι· εὐλογήσω καὶ οὐ µὴ ἀποστρέψω. 21οὐκ ἔσται µόχθος ἐν Ιακωβ, οὐδὲ ὀφθήσεται πόνος ἐν Ισραηλ· κύριος ὁ θεὸς αὐτοῦ µετ’ αὐτοῦ, τὰ ἔνδοξα ἀρχόντων ἐν αὐτῷ.
22θεὸς ὁ ἐξαγαγὼν αὐτοὺς ἐξ Αἰγύπτου· ὡς δόξα µονοκέρωτος αὐτῷ.
23οὐ γάρ ἐστιν οἰωνισµὸς ἐν Ιακωβ οὐδὲ µαντεία ἐν Ισραηλ·
κατὰ καιρὸν ῥηθήσεται Ιακωβ καὶ τῷ Ισραηλ, τί ἐπιτελέσει ὁ θεός.
24ἰδοὺ λαὸς ὡς σκύµνος ἀναστήσεται καὶ ὡς λέων γαυριωθήσεται·
οὐ κοιµηθήσεται, ἕως φάγῃ θήραν, καὶ αἷµα τραυµατιῶν πίεται.
25καὶ εἶπεν Βαλακ πρὸς Βαλααµ Οὔτε κατάραις καταράσῃ µοι αὐτὸν οὔτε εὐλογῶν µὴ εὐλογήσῃς αὐτόν. 26καὶ ἀποκριθεὶς Βαλααµ εἶπεν τῷ Βαλακ Οὐκ ἐλάλησά σοι λέγων Τὸ ῥῆµα, ὃ ἐὰν λαλήσῃ ὁ θεός, τοῦτο ποιήσω;
27Καὶ εἶπεν Βαλακ πρὸς Βαλααµ Δεῦρο παραλάβω σε εἰς τόπον ἄMον, εἰ ἀρέσει τῷ θεῷ καὶ κατάρασαί µοι αὐτὸν ἐκεῖθεν. 28καὶ παρέλαβεν Βαλακ τὸν Βαλααµ ἐπὶ κορυφὴν τοῦ Φογωρ τὸ παρατεῖνον εἰς τὴν ἔρηµον. 29καὶ εἶπεν Βαλααµ πρὸς Βαλακ Οἰκοδόµησόν µοι ὧδε ἑπτὰ βωµοὺς καὶ ἑτοίµασόν µοι ὧδε ἑπτὰ µόσχους καὶ ἑπτὰ κριούς. 30καὶ ἐποίησεν Βαλακ καθάπερ εἶπεν αὐτῷ Βαλααµ, καὶ ἀνήνεγκεν µόσχον καὶ κριὸν ἐπὶ τὸν βωµόν.
24	1καὶ ἰδὼν Βαλααµ ὅτι καλόν ἐστιν ἔναντι κυρίου εὐλογεῖν τὸν Ισραηλ, οὐκ ἐπορεύθη κατὰ τὸ
εἰωθὸς εἰς συνάντησιν τοῖς οἰωνοῖς καὶ ἀπέστρεψεν τὸ πρόσωπον αὐτοῦ εἰς τὴν ἔρηµον. 2καὶ ἐξάρας Βαλααµ τοὺς ὀφθαλµοὺς αὐτοῦ καθορᾷ τὸν Ισραηλ ἐστρατοπεδευκότα κατὰ φυλάς. καὶ ἐγένετο πνεῦµα θεοῦ ἐν αὐτῷ, 3καὶ ἀναλαβὼν τὴν παραβολὴν αὐτοῦ εἶπεν
Φησὶν Βαλααµ υἱὸς Βεωρ,
φησὶν ὁ ἄνθρωπος ὁ ἀληθινῶς ὁρῶν,
4φησὶν ἀκούων λόγια θεοῦ,
ὅστις ὅρασιν θεοῦ εἶδεν
ἐν ὕπνῳ, ἀποκεκαλυµµένοι οἱ ὀφθαλµοὶ αὐτοῦ
5Ὡς καλοί σου οἱ οἶκοι, Ιακωβ, αἱ σκηναί σου, Ισραηλ·
6ὡσεὶ νάπαι σκιάζουσαι
καὶ ὡσεὶ παράδεισοι ἐπὶ ποταµῶν καὶ ὡσεὶ σκηναί, ἃς ἔπηξεν κύριος, ὡσεὶ κέδροι παρ’ ὕδατα.
7ἐξελεύσεται ἄνθρωπος ἐκ τοῦ σπέρµατος αὐτοῦ καὶ κυριεύσει ἐθνῶν πολλῶν,
καὶ ὑψωθήσεται ἢ Γωγ βασιλεία αὐτοῦ, καὶ αὐξηθήσεται ἡ βασιλεία αὐτοῦ.
8θεὸς ὡδήγησεν αὐτὸν ἐξ Αἰγύπτου, ὡς δόξα µονοκέρωτος αὐτῷ·
ἔδεται ἔθνη ἐχθρῶν αὐτοῦ καὶ τὰ πάχη αὐτῶν ἐκµυελιεῖ
καὶ ταῖς βολίσιν αὐτοῦ κατατοξεύσει ἐχθρόν. 9κατακλιθεὶς ἀνεπαύσατο ὡς λέων καὶ ὡς σκύµνος· τίς ἀναστήσει αὐτόν;
οἱ εὐλογοῦντές σε εὐλόγηνται,
καὶ οἱ καταρώµενοί σε κεκατήρανται.
10καὶ ἐθυµώθη Βαλακ ἐπὶ Βαλααµ καὶ συνεκρότησεν ταῖς χερσὶν αὐτοῦ, καὶ εἶπεν Βαλακ πρὸς Βαλααµ Καταρᾶσθαι τὸν ἐχθρόν µου κέκληκά σε, καὶ ἰδοὺ εὐλογῶν εὐλόγησας τρίτον τοῦτο· 11νῦν οὖν φεῦγε εἰς τὸν τόπον σου· εἶπα Τιµήσω σε, καὶ νῦν ἐστέρησέν σε κύριος τῆς δόξης. 12καὶ εἶπεν Βαλααµ πρὸς Βαλακ Οὐχὶ καὶ τοῖς ἀíέλοις σου, οὓς ἀπέστειλας πρός µε, ἐλάλησα λέγων 13Ἐάν µοι δῷ Βαλακ πλήρη τὸν οἶκον αὐτοῦ ἀργυρίου καὶ χρυσίου, οὐ δυνήσοµαι παραβῆναι τὸ ῥῆµα κυρίου ποιῆσαι αὐτὸ πονηρὸν ἢ καλὸν παρ’ ἐµαυτοῦ· ὅσα ἐὰν εἴπῃ ὁ θεός, ταῦτα ἐρῶ; 14καὶ νῦν ἰδοὺ ἀποτρέχω εἰς τὸν τόπον µου· δεῦρο συµβουλεύσω σοι, τί ποιήσει ὁ λαὸς οὗτος τὸν λαόν σου ἐπ’ ἐσχάτου τῶν ἡµερῶν.
15Καὶ ἀναλαβὼν τὴν παραβολὴν αὐτοῦ εἶπεν Φησὶν Βαλααµ υἱὸς Βεωρ,
φησὶν ὁ ἄνθρωπος ὁ ἀληθινῶς ὁρῶν,
16ἀκούων λόγια θεοῦ,
ἐπιστάµενος ἐπιστήµην παρὰ ὑψίστου
καὶ ὅρασιν θεοῦ ἰδὼν
ἐν ὕπνῳ, ἀποκεκαλυµµένοι οἱ ὀφθαλµοὶ αὐτοῦ
17Δείξω αὐτῷ, καὶ οὐχὶ νῦν·
µακαρίζω, καὶ οὐκ ἐíίζει· ἀνατελεῖ ἄστρον ἐξ Ιακωβ,
καὶ ἀναστήσεται ἄνθρωπος ἐξ Ισραηλ καὶ θραύσει τοὺς ἀρχηγοὺς Μωαβ καὶ προνοµεύσει πάντας υἱοὺς Σηθ.
18καὶ ἔσται Εδωµ κληρονοµία,
καὶ ἔσται κληρονοµία Ησαυ ὁ ἐχθρὸς αὐτοῦ· καὶ Ισραηλ ἐποίησεν ἐν ἰσχύι.
19καὶ ἐξεγερθήσεται ἐξ Ιακωβ καὶ ἀπολεῖ σῳζόµενον ἐκ πόλεως.
20καὶ ἰδὼν τὸν Αµαληκ καὶ ἀναλαβὼν τὴν παραβολὴν αὐτοῦ εἶπεν Ἀρχὴ ἐθνῶν Αµαληκ,
καὶ τὸ σπέρµα αὐτῶν ἀπολεῖται.
21καὶ ἰδὼν τὸν Καιναῖον καὶ ἀναλαβὼν τὴν παραβολὴν αὐτοῦ εἶπεν Ἰσχυρὰ ἡ κατοικία σου·
καὶ ἐὰν θῇς ἐν πέτρᾳ τὴν νοσσιάν σου,
22καὶ ἐὰν γένηται τῷ Βεωρ νεοσσιὰ πανουργίας, Ἀσσύριοί σε αἰχµαλωτεύσουσιν.
23καὶ ἰδὼν τὸν Ωγ καὶ ἀναλαβὼν τὴν παραβολὴν αὐτοῦ εἶπεν Ὦ ὦ, τίς ζήσεται, ὅταν θῇ ταῦτα ὁ θεός;
24καὶ ἐξελεύσεται ἐκ χειρὸς Κιτιαίων
καὶ κακώσουσιν Ασσουρ καὶ κακώσουσιν Εβραίους, καὶ αὐτοὶ ὁµοθυµαδὸν ἀπολοῦνται.
25καὶ ἀναστὰς Βαλααµ ἀπῆλθεν ἀποστραφεὶς εἰς τὸν τόπον αὐτοῦ, καὶ Βαλακ ἀπῆλθεν πρὸς ἑαυτόν.
25	1Καὶ κατέλυσεν Ισραηλ ἐν Σαττιν· καὶ ἐβεβηλώθη ὁ λαὸς ἐκπορνεῦσαι εἰς τὰς θυγατέρας Μωαβ. 2καὶ ἐκάλεσαν αὐτοὺς ἐπὶ ταῖς θυσίαις τῶν εἰδώλων αὐτῶν, καὶ ἔφαγεν ὁ λαὸς τῶν θυσιῶν αὐτῶν καὶ προσεκύνησαν τοῖς εἰδώλοις αὐτῶν. 3καὶ ἐτελέσθη Ισραηλ τῷ Βεελφεγωρ· καὶ ὠργίσθη θυµῷ κύριος τῷ Ισραηλ. 4καὶ εἶπεν κύριος τῷ Μωυσῇ Λαβὲ πάντας τοὺς ἀρχηγοὺς τοῦ λαοῦ καὶ παραδειγµάτισον αὐτοὺς κυρίῳ ἀπέναντι τοῦ ἡλίου, καὶ ἀποστραφήσεται ὀργὴ θυµοῦ κυρίου ἀπὸ Ισραηλ. 5καὶ εἶπεν Μωυσῆς ταῖς φυλαῖς Ισραηλ Ἀποκτείνατε ἕκαστος τὸν οἰκεῖον αὐτοῦ τὸν τετελεσµένον τῷ Βεελφεγωρ.
6Καὶ ἰδοὺ ἄνθρωπος τῶν υἱῶν Ισραηλ ἐλθὼν προσήγαγεν τὸν ἀδελφὸν αὐτοῦ πρὸς τὴν Μαδιανῖτιν ἐναντίον Μωυσῆ καὶ ἔναντι πάσης συναγωγῆς υἱῶν Ισραηλ, αὐτοὶ δὲ ἔκλαιον παρὰ τὴν θύραν τῆς σκηνῆς τοῦ µαρτυρίου. 7καὶ ἰδὼν Φινεες υἱὸς Ελεαζαρ υἱοῦ Ααρων τοῦ ἱερέως ἐξανέστη ἐκ
µέσου τῆς συναγωγῆς καὶ λαβὼν σειροµάστην ἐν τῇ χειρὶ 8εἰσῆλθεν ὀπίσω τοῦ ἀνθρώπου τοῦ Ισραηλίτου εἰς τὴν κάµινον καὶ ἀπεκέντησεν ἀµφοτέρους, τόν τε ἄνθρωπον τὸν Ισραηλίτην καὶ τὴν γυναῖκα διὰ τῆς µήτρας αὐτῆς· καὶ ἐπαύσατο ἡ πληγὴ ἀπὸ υἱῶν Ισραηλ. 9καὶ ἐγένοντο οἱ τεθνηκότες ἐν τῇ πληγῇ τέσσαρες καὶ εἴκοσι χιλιάδες.
10Καὶ ἐλάλησεν κύριος πρὸς Μωυσῆν λέγων 11Φινεες υἱὸς Ελεαζαρ υἱοῦ Ααρων τοῦ ἱερέως κατέπαυσεν τὸν θυµόν µου ἀπὸ υἱῶν Ισραηλ ἐν τῷ ζηλῶσαί µου τὸν ζῆλον ἐν αὐτοῖς, καὶ οὐκ ἐξανήλωσα τοὺς υἱοὺς Ισραηλ ἐν τῷ ζήλῳ µου. 12οὕτως εἰπόν Ἰδοὺ ἐγὼ δίδωµι αὐτῷ διαθήκην εἰρήνης, 13καὶ ἔσται αὐτῷ καὶ τῷ σπέρµατι αὐτοῦ µετ’ αὐτὸν διαθήκη ἱερατείας αἰωνία, ἀνθ’ ὧν ἐζήλωσεν τῷ θεῷ αὐτοῦ καὶ ἐξιλάσατο περὶ τῶν υἱῶν Ισραηλ. 14τὸ δὲ ὄνοµα τοῦ ἀνθρώπου τοῦ Ισραηλίτου τοῦ πεπληγότος, ὃς ἐπλήγη µετὰ τῆς Μαδιανίτιδος, Ζαµβρι υἱὸς Σαλω ἄρχων οἴκου πατριᾶς τῶν Συµεων· 15καὶ ὄνοµα τῇ γυναικὶ τῇ Μαδιανίτιδι τῇ πεπληγυίᾳ Χασβι θυγάτηρ Σουρ ἄρχοντος ἔθνους Οµµωθ, οἴκου πατριᾶς ἐστιν τῶν Μαδιαν.
16Καὶ ἐλάλησεν κύριος πρὸς Μωυσῆν λέγων Λάλησον τοῖς υἱοῖς Ισραηλ λέγων 17Ἐχθραίνετε τοῖς Μαδιηναίοις καὶ πατάξατε αὐτούς, 18ὅτι ἐχθραίνουσιν αὐτοὶ ὑµῖν ἐν δολιότητι, ὅσα δολιοῦσιν ὑµᾶς διὰ Φογωρ καὶ διὰ Χασβι θυγατέρα ἄρχοντος Μαδιαν ἀδελφὴν αὐτῶν τὴν πεπληγυῖαν ἐν τῇ ἡµέρᾳ τῆς πληγῆς διὰ Φογωρ.
26	1Καὶ ἐγένετο µετὰ τὴν πληγὴν καὶ ἐλάλησεν κύριος πρὸς Μωυσῆν καὶ πρὸς Ελεαζαρ τὸν
ἱερέα λέγων 2Λαβὲ τὴν ἀρχὴν πάσης συναγωγῆς υἱῶν Ισραηλ ἀπὸ εἰκοσαετοῦς καὶ ἐπάνω κατ’ οἴκους πατριῶν αὐτῶν, πᾶς ὁ ἐκπορευόµενος παρατάξασθαι ἐν Ισραηλ. 3καὶ ἐλάλησεν Μωυσῆς καὶ Ελεαζαρ ὁ ἱερεὺς ἐν Αραβωθ Μωαβ ἐπὶ τοῦ Ιορδάνου κατὰ Ιεριχω λέγων 4Ἀπὸ εἰκοσαετοῦς καὶ ἐπάνω, ὃν τρόπον συνέταξεν κύριος τῷ Μωυσῇ.
Καὶ οἱ υἱοὶ Ισραηλ οἱ ἐξελθόντες ἐξ Αἰγύπτου· 5Ρουβην πρωτότοκος Ισραηλ. υἱοὶ δὲ Ρουβην· Ενωχ καὶ δῆµος τοῦ Ενωχ· τῷ Φαλλου δῆµος τοῦ Φαλλουι· 6τῷ Ασρων δῆµος τοῦ Ασρωνι· τῷ Χαρµι δῆµος τοῦ Χαρµι. 7οὗτοι δῆµοι Ρουβην· καὶ ἐγένετο ἡ ἐπίσκεψις αὐτῶν τρεῖς καὶ τεσσαράκοντα χιλιάδες καὶ ἑπτακόσιοι καὶ τριάκοντα. — 8καὶ υἱοὶ Φαλλου· Ελιαβ. 9καὶ υἱοὶ Ελιαβ· Ναµουηλ καὶ Δαθαν καὶ Αβιρων· οὗτοι ἐπίκλητοι τῆς συναγωγῆς, οὗτοί εἰσιν οἱ ἐπισυστάντες ἐπὶ Μωυσῆν καὶ Ααρων ἐν τῇ συναγωγῇ Κορε ἐν τῇ ἐπισυστάσει κυρίου, 10καὶ ἀνοίξασα ἡ γῆ τὸ στόµα αὐτῆς κατέπιεν αὐτοὺς καὶ Κορε ἐν τῷ θανάτῳ τῆς συναγωγῆς αὐτοῦ, ὅτε κατέφαγεν τὸ πῦρ τοὺς πεντήκοντα καὶ διακοσίους, καὶ ἐγενήθησαν ἐν σηµείῳ, 11οἱ δὲ υἱοὶ Κορε οὐκ ἀπέθανον.
12Καὶ οἱ υἱοὶ Συµεων· ὁ δῆµος τῶν υἱῶν Συµεων· τῷ Ναµουηλ δῆµος ὁ Ναµουηλι· τῷ Ιαµιν δῆµος ὁ Ιαµινι· τῷ Ιαχιν δῆµος ὁ Ιαχινι· 13τῷ Ζαρα δῆµος ὁ Ζαραϊ· τῷ Σαουλ δῆµος ὁ Σαουλι. 14οὗτοι δῆµοι Συµεων ἐκ τῆς ἐπισκέψεως αὐτῶν, δύο καὶ εἴκοσι χιλιάδες καὶ διακόσιοι.
15Υἱοὶ δὲ Ιουδα· Ηρ καὶ Αυναν· καὶ ἀπέθανεν Ηρ καὶ Αυναν ἐν γῇ Χανααν. 16ἐγένοντο δὲ οἱ υἱοὶ Ιουδα κατὰ δήµους αὐτῶν· τῷ Σηλων δῆµος ὁ Σηλωνι· τῷ Φαρες δῆµος ὁ Φαρες· τῷ Ζαρα δῆµος ὁ Ζαραϊ. 17καὶ ἐγένοντο υἱοὶ Φαρες· τῷ Ασρων δῆµος ὁ Ασρωνι· τῷ Ιαµουν δῆµος ὁ Ιαµουνι. 18οὗτοι δῆµοι τῷ Ιουδα κατὰ τὴν ἐπισκοπὴν αὐτῶν, ἓξ καὶ ἑβδοµήκοντα χιλιάδες καὶ πεντακόσιοι.
19Καὶ υἱοὶ Ισσαχαρ κατὰ δήµους αὐτῶν· τῷ Θωλα δῆµος ὁ Θωλαϊ· τῷ Φουα δῆµος ὁ Φουαϊ· 20τῷ
Ιασουβ δῆµος ὁ Ιασουβι· τῷ Σαµαραν δῆµος ὁ Σαµαρανι. 21οὗτοι δῆµοι Ισσαχαρ ἐξ ἐπισκέψεως αὐτῶν, τέσσαρες καὶ ἑξήκοντα χιλιάδες καὶ τριακόσιοι.
22Υἱοὶ Ζαβουλων κατὰ δήµους αὐτῶν· τῷ Σαρεδ δῆµος ὁ Σαρεδι· τῷ Αλλων δῆµος ὁ Αλλωνι· τῷ Αλληλ δῆµος ὁ Αλληλι. 23οὗτοι δῆµοι Ζαβουλων ἐξ ἐπισκέψεως αὐτῶν, ἑξήκοντα χιλιάδες καὶ πεντακόσιοι.
24Υἱοὶ Γαδ κατὰ δήµους αὐτῶν· τῷ Σαφων δῆµος ὁ Σαφωνι· τῷ Αíι δῆµος ὁ Αíι· τῷ Σουνι δῆµος ὁ Σουνι· 25τῷ Αζενι δῆµος ὁ Αζενι· τῷ Αδδι δῆµος ὁ Αδδι· 26τῷ Αροαδι δῆµος ὁ Αροαδι· τῷ Αριηλ δῆµος ὁ Αριηλι. 27οὗτοι δῆµοι υἱῶν Γαδ ἐξ ἐπισκέψεως αὐτῶν, τεσσαράκοντα χιλιάδες καὶ πεντακόσιοι.
28Υἱοὶ Ασηρ κατὰ δήµους αὐτῶν· τῷ Ιαµιν δῆµος ὁ Ιαµινι· τῷ Ιεσου δῆµος ὁ Ιεσουι· τῷ Βαρια δῆµος ὁ Βαριαϊ· 29τῷ Χοβερ δῆµος ὁ Χοβερι· τῷ Μελχιηλ δῆµος ὁ Μελχιηλι. 30καὶ τὸ ὄνοµα θυγατρὸς Ασηρ Σαρα. 31οὗτοι δῆµοι Ασηρ ἐξ ἐπισκέψεως αὐτῶν, τρεῖς καὶ πεντήκοντα χιλιάδες καὶ τετρακόσιοι.
32Υἱοὶ Ιωσηφ κατὰ δήµους αὐτῶν· Μανασση καὶ Εφραιµ. — 33υἱοὶ Μανασση· τῷ Μαχιρ δῆµος ὁ Μαχιρι· καὶ Μαχιρ ἐγέννησεν τὸν Γαλααδ· τῷ Γαλααδ δῆµος ὁ Γαλααδι. 34καὶ οὗτοι υἱοὶ Γαλααδ· τῷ Αχιεζερ δῆµος ὁ Αχιεζερι· τῷ Χελεγ δῆµος ὁ Χελεγι· 35τῷ Εσριηλ δῆµος ὁ Εσριηλι· τῷ Συχεµ δῆµος ὁ Συχεµι· 36τῷ Συµαερ δῆµος ὁ Συµαερι· καὶ τῷ Οφερ δῆµος ὁ Οφερι. 37καὶ τῷ Σαλπααδ υἱῷ Οφερ οὐκ ἐγένοντο αὐτῷ υἱοί, ἀλλ’ ἢ θυγατέρες, καὶ ταῦτα τὰ ὀνόµατα τῶν θυγατέρων Σαλπααδ· Μαλα καὶ Νουα καὶ Εγλα καὶ Μελχα καὶ Θερσα. 38οὗτοι δῆµοι Μανασση ἐξ ἐπισκέψεως αὐτῶν, δύο καὶ πεντήκοντα χιλιάδες καὶ ἑπτακόσιοι.
39Καὶ οὗτοι υἱοὶ Εφραιµ· τῷ Σουταλα δῆµος ὁ Σουταλαϊ· τῷ Ταναχ δῆµος ὁ Ταναχι. 40οὗτοι υἱοὶ Σουταλα· τῷ Εδεν δῆµος ὁ Εδενι. 41οὗτοι δῆµοι Εφραιµ ἐξ ἐπισκέψεως αὐτῶν, δύο καὶ τριάκοντα χιλιάδες καὶ πεντακόσιοι. — οὗτοι δῆµοι υἱῶν Ιωσηφ κατὰ δήµους αὐτῶν.
42Υἱοὶ Βενιαµιν κατὰ δήµους αὐτῶν· τῷ Βαλε δῆµος ὁ Βαλεϊ· τῷ Ασυβηρ δῆµος ὁ Ασυβηρι· τῷ Ιαχιραν δῆµος ὁ Ιαχιρανι· 43τῷ Σωφαν δῆµος ὁ Σωφανι. 44καὶ ἐγένοντο οἱ υἱοὶ Βαλε Αδαρ. καὶ
Νοεµαν· τῷ Αδαρ δῆµος ὁ Αδαρι· τῷ Νοεµαν δῆµος ὁ Νοεµανι. 45οὗτοι υἱοὶ Βενιαµιν κατὰ δήµους αὐτῶν ἐξ ἐπισκέψεως αὐτῶν, πέντε καὶ τεσσαράκοντα χιλιάδες καὶ ἑξακόσιοι.
46Καὶ υἱοὶ Δαν κατὰ δήµους αὐτῶν· τῷ Σαµι δῆµος ὁ Σαµι· οὗτοι δῆµοι Δαν κατὰ δήµους αὐτῶν.
47πάντες οἱ δῆµοι Σαµι κατ’ ἐπισκοπὴν αὐτῶν τέσσαρες καὶ ἑξήκοντα χιλιάδες καὶ τετρακόσιοι.
48Υἱοὶ Νεφθαλι κατὰ δήµους αὐτῶν· τῷ Ασιηλ δῆµος ὁ Ασιηλι· τῷ Γαυνι δῆµος ὁ Γαυνι· 49τῷ
Ιεσερ δῆµος ὁ Ιεσερι· τῷ Σελληµ δῆµος ὁ Σελληµι. 50οὗτοι δῆµοι Νεφθαλι ἐξ ἐπισκέψεως αὐτῶν, πέντε καὶ τεσσαράκοντα χιλιάδες καὶ τετρακόσιοι.
51Αὕτη ἡ ἐπίσκεψις υἱῶν Ισραηλ, ἑξακόσιαι χιλιάδες καὶ χίλιοι καὶ ἑπτακόσιοι καὶ τριάκοντα.
52Καὶ ἐλάλησεν κύριος πρὸς Μωυσῆν λέγων 53Τούτοις µερισθήσεται ἡ γῆ κληρονοµεῖν ἐξ ἀριθµοῦ ὀνοµάτων· 54τοῖς πλείοσιν πλεονάσεις τὴν κληρονοµίαν καὶ τοῖς ἐλάττοσιν ἐλαττώσεις τὴν κληρονοµίαν αὐτῶν· ἑκάστῳ καθὼς ἐπεσκέπησαν δοθήσεται ἡ κληρονοµία αὐτῶν. 55διὰ κλήρων
µερισθήσεται ἡ γῆ· τοῖς ὀνόµασιν κατὰ φυλὰς πατριῶν αὐτῶν κληρονοµήσουσιν· 56ἐκ τοῦ κλήρου
µεριεῖς τὴν κληρονοµίαν αὐτῶν ἀνὰ µέσον πολλῶν καὶ ὀλίγων.
57Καὶ υἱοὶ Λευι κατὰ δήµους αὐτῶν· τῷ Γεδσων δῆµος ὁ Γεδσωνι· τῷ Κααθ δῆµος ὁ Κααθι· τῷ Μεραρι δῆµος ὁ Μεραρι. 58οὗτοι δῆµοι υἱῶν Λευι· δῆµος ὁ Λοβενι, δῆµος ὁ Χεβρωνι, δῆµος ὁ Κορε καὶ δῆµος ὁ Μουσι. καὶ Κααθ ἐγέννησεν τὸν Αµραµ. 59καὶ τὸ ὄνοµα τῆς γυναικὸς αὐτοῦ Ιωχαβεδ θυγάτηρ Λευι, ἣ ἔτεκεν τούτους τῷ Λευι ἐν Αἰγύπτῳ· καὶ ἔτεκεν τῷ Αµραµ τὸν Ααρων καὶ Μωυσῆν καὶ Μαριαµ τὴν ἀδελφὴν αὐτῶν. 60καὶ ἐγεννήθησαν τῷ Ααρων ὅ τε Ναδαβ καὶ Αβιουδ καὶ Ελεαζαρ καὶ Ιθαµαρ. 61καὶ ἀπέθανεν Ναδαβ καὶ Αβιουδ ἐν τῷ προσφέρειν αὐτοὺς πῦρ ἀλλότριον ἔναντι κυρίου ἐν τῇ ἐρήµῳ Σινα. 62καὶ ἐγενήθησαν ἐξ ἐπισκέψεως αὐτῶν τρεῖς καὶ εἴκοσι χιλιάδες, πᾶν ἀρσενικὸν ἀπὸ µηνιαίου καὶ ἐπάνω· οὐ γὰρ συνεπεσκέπησαν ἐν µέσῳ υἱῶν Ισραηλ, ὅτι οὐ δίδοται αὐτοῖς κλῆρος ἐν µέσῳ υἱῶν Ισραηλ.
63Καὶ αὕτη ἡ ἐπίσκεψις Μωυσῆ καὶ Ελεαζαρ τοῦ ἱερέως, οἳ ἐπεσκέψαντο τοὺς υἱοὺς Ισραηλ ἐν Αραβωθ Μωαβ ἐπὶ τοῦ Ιορδάνου κατὰ Ιεριχω. 64καὶ ἐν τούτοις οὐκ ἦν ἄνθρωπος τῶν ἐπεσκεµµένων ὑπὸ Μωυσῆ καὶ Ααρων, οὓς ἐπεσκέψαντο τοὺς υἱοὺς Ισραηλ ἐν τῇ ἐρήµῳ Σινα· 65ὅτι εἶπεν κύριος αὐτοῖς Θανάτῳ ἀποθανοῦνται ἐν τῇ ἐρήµῳ· καὶ οὐ κατελείφθη ἐξ αὐτῶν οὐδὲ εἷς πλὴν Χαλεβ υἱὸς Ιεφοννη καὶ Ἰησοῦς ὁ τοῦ Ναυη.
27	1Καὶ προσελθοῦσαι αἱ θυγατέρες Σαλπααδ υἱοῦ Οφερ υἱοῦ Γαλααδ υἱοῦ Μαχιρ τοῦ δήµου
Μανασση τῶν υἱῶν Ιωσηφ (καὶ ταῦτα τὰ ὀνόµατα αὐτῶν· Μαλα καὶ Νουα καὶ Εγλα καὶ Μελχα καὶ Θερσα) 2καὶ στᾶσαι ἔναντι Μωυσῆ καὶ ἔναντι Ελεαζαρ τοῦ ἱερέως καὶ ἔναντι τῶν ἀρχόντων καὶ ἔναντι πάσης συναγωγῆς ἐπὶ τῆς θύρας τῆς σκηνῆς τοῦ µαρτυρίου λέγουσιν 3Ὁ πατὴρ ἡµῶν ἀπέθανεν ἐν τῇ ἐρήµῳ, καὶ αὐτὸς οὐκ ἦν ἐν µέσῳ τῆς συναγωγῆς τῆς ἐπισυστάσης ἔναντι κυρίου ἐν τῇ συναγωγῇ Κορε, ὅτι διὰ ἁµαρτίαν αὐτοῦ ἀπέθανεν, καὶ υἱοὶ οὐκ ἐγένοντο αὐτῷ· 4µὴ ἐξαλειφθήτω τὸ ὄνοµα τοῦ πατρὸς ἡµῶν ἐκ µέσου τοῦ δήµου αὐτοῦ, ὅτι οὐκ ἔστιν αὐτῷ υἱός· δότε ἡµῖν
κατάσχεσιν ἐν µέσῳ ἀδελφῶν πατρὸς ἡµῶν. 5καὶ προσήγαγεν Μωυσῆς τὴν κρίσιν αὐτῶν ἔναντι κυρίου. 6καὶ ἐλάλησεν κύριος πρὸς Μωυσῆν λέγων 7Ὀρθῶς θυγατέρες Σαλπααδ λελαλήκασιν· δόµα δώσεις αὐταῖς κατάσχεσιν κληρονοµίας ἐν µέσῳ ἀδελφῶν πατρὸς αὐτῶν καὶ περιθήσεις τὸν κλῆρον τοῦ πατρὸς αὐτῶν αὐταῖς. 8καὶ τοῖς υἱοῖς Ισραηλ λαλήσεις λέγων Ἄνθρωπος ἐὰν ἀποθάνῃ καὶ υἱὸς µὴ ᾖ αὐτῷ, περιθήσετε τὴν κληρονοµίαν αὐτοῦ τῇ θυγατρὶ αὐτοῦ· 9ἐὰν δὲ µὴ ᾖ θυγάτηρ αὐτῷ, δώσετε τὴν κληρονοµίαν τῷ ἀδελφῷ αὐτοῦ· 10ἐὰν δὲ µὴ ὦσιν αὐτῷ ἀδελφοί, δώσετε τὴν κληρονοµίαν τῷ ἀδελφῷ τοῦ πατρὸς αὐτοῦ· 11ἐὰν δὲ µὴ ὦσιν ἀδελφοὶ τοῦ πατρὸς αὐτοῦ, δώσετε τὴν κληρονοµίαν τῷ οἰκείῳ τῷ ἔíιστα αὐτοῦ ἐκ τῆς φυλῆς αὐτοῦ, κληρονοµήσει τὰ αὐτοῦ. καὶ ἔσται τοῦτο τοῖς υἱοῖς Ισραηλ δικαίωµα κρίσεως, καθὰ συνέταξεν κύριος τῷ Μωυσῇ.
12Καὶ εἶπεν κύριος πρὸς Μωυσῆν Ἀνάβηθι εἰς τὸ ὄρος τὸ ἐν τῷ πέραν (τοῦτο ὄρος Ναβαυ) καὶ ἰδὲ τὴν γῆν Χανααν, ἣν ἐγὼ δίδωµι τοῖς υἱοῖς Ισραηλ ἐν κατασχέσει· 13καὶ ὄψει αὐτὴν καὶ προστεθήσῃ πρὸς τὸν λαόν σου καὶ σύ, καθὰ προσετέθη Ααρων ὁ ἀδελφός σου ἐν Ωρ τῷ ὄρει, 14διότι παρέβητε τὸ ῥῆµά µου ἐν τῇ ἐρήµῳ Σιν ἐν τῷ ἀντιπίπτειν τὴν συναγωγὴν ἁγιάσαι µε· οὐχ ἡγιάσατέ µε ἐπὶ τῷ ὕδατι ἔναντι αὐτῶν (τοῦτό ἐστιν ὕδωρ ἀντιλογίας Καδης ἐν τῇ ἐρήµῳ Σιν). 15καὶ εἶπεν Μωυσῆς πρὸς κύριον 16Ἐπισκεψάσθω κύριος ὁ θεὸς τῶν πνευµάτων καὶ πάσης σαρκὸς ἄνθρωπον ἐπὶ τῆς συναγωγῆς ταύτης, 17ὅστις ἐξελεύσεται πρὸ προσώπου αὐτῶν καὶ ὅστις εἰσελεύσεται πρὸ προσώπου αὐτῶν καὶ ὅστις ἐξάξει αὐτοὺς καὶ ὅστις εἰσάξει αὐτούς, καὶ οὐκ ἔσται ἡ συναγωγὴ κυρίου ὡσεὶ πρόβατα, οἷς οὐκ ἔστιν ποιµήν. 18καὶ ἐλάλησεν κύριος πρὸς Μωυσῆν λέγων Λαβὲ πρὸς σεαυτὸν τὸν Ἰησοῦν υἱὸν Ναυη, ἄνθρωπον, ὃς ἔχει πνεῦµα ἐν ἑαυτῷ, καὶ ἐπιθήσεις τὰς χεῖράς σου ἐπ’ αὐτὸν 19καὶ στήσεις αὐτὸν ἔναντι Ελεαζαρ τοῦ ἱερέως καὶ ἐντελῇ αὐτῷ ἔναντι πάσης συναγωγῆς καὶ ἐντελῇ περὶ αὐτοῦ ἐναντίον αὐτῶν 20καὶ δώσεις τῆς δόξης σου ἐπ’ αὐτόν, ὅπως ἂν εἰσακούσωσιν αὐτοῦ οἱ υἱοὶ Ισραηλ. 21καὶ ἔναντι Ελεαζαρ τοῦ ἱερέως στήσεται, καὶ ἐπερωτήσουσιν αὐτὸν τὴν κρίσιν τῶν δήλων ἔναντι κυρίου· ἐπὶ τῷ στόµατι αὐτοῦ ἐξελεύσονται καὶ ἐπὶ τῷ στόµατι αὐτοῦ εἰσελεύσονται αὐτὸς καὶ οἱ υἱοὶ Ισραηλ ὁµοθυµαδὸν καὶ πᾶσα ἡ συναγωγή. 22καὶ ἐποίησεν Μωυσῆς καθὰ ἐνετείλατο αὐτῷ κύριος, καὶ λαβὼν τὸν Ἰησοῦν ἔστησεν αὐτὸν ἐναντίον Ελεαζαρ τοῦ ἱερέως καὶ ἔναντι πάσης συναγωγῆς 23καὶ ἐπέθηκεν τὰς χεῖρας αὐτοῦ ἐπ’ αὐτὸν καὶ συνέστησεν αὐτόν, καθάπερ συνέταξεν κύριος τῷ Μωυσῇ.
28	1Καὶ ἐλάλησεν κύριος πρὸς Μωυσῆν λέγων 2Ἔντειλαι τοῖς υἱοῖς Ισραηλ καὶ ἐρεῖς πρὸς
αὐτοὺς λέγων Τὰ δῶρά µου δόµατά µου καρπώµατά µου εἰς ὀσµὴν εὐωδίας διατηρήσετε προσφέρειν ἐµοὶ ἐν ταῖς ἑορταῖς µου. 3καὶ ἐρεῖς πρὸς αὐτούς Ταῦτα τὰ καρπώµατα, ὅσα προσάξετε κυρίῳ· ἀµνοὺς ἐνιαυσίους ἀµώµους δύο τὴν ἡµέραν εἰς ὁλοκαύτωσιν ἐνδελεχῶς, 4τὸν ἀµνὸν τὸν ἕνα ποιήσεις τὸ πρωὶ καὶ τὸν ἀµνὸν τὸν δεύτερον ποιήσεις τὸ πρὸς ἑσπέραν· 5καὶ ποιήσεις τὸ δέκατον τοῦ οιφι σεµίδαλιν εἰς θυσίαν ἀναπεποιηµένην ἐν ἐλαίῳ ἐν τετάρτῳ τοῦ ιν. 6ὁλοκαύτωµα ἐνδελεχισµοῦ, ἡ γενοµένη ἐν τῷ ὄρει Σινα εἰς ὀσµὴν εὐωδίας κυρίῳ· 7καὶ σπονδὴν αὐτοῦ τὸ τέταρτον τοῦ ιν τῷ ἀµνῷ τῷ ἑνί, ἐν τῷ
ἁγίῳ σπείσεις σπονδὴν σικερα κυρίῳ. 8καὶ τὸν ἀµνὸν τὸν δεύτερον ποιήσεις τὸ πρὸς ἑσπέραν· κατὰ τὴν θυσίαν αὐτοῦ καὶ κατὰ τὴν σπονδὴν αὐτοῦ ποιήσετε εἰς ὀσµὴν εὐωδίας κυρίῳ.
9Καὶ τῇ ἡµέρᾳ τῶν σαββάτων προσάξετε δύο ἀµνοὺς ἐνιαυσίους ἀµώµους καὶ δύο δέκατα σεµιδάλεως ἀναπεποιηµένης ἐν ἐλαίῳ εἰς θυσίαν καὶ σπονδὴν 10ὁλοκαύτωµα σαββάτων ἐν τοῖς σαββάτοις ἐπὶ τῆς ὁλοκαυτώσεως τῆς διὰ παντὸς καὶ τὴν σπονδὴν αὐτοῦ.
11Καὶ ἐν ταῖς νεοµηνίαις προσάξετε ὁλοκαυτώµατα τῷ κυρίῳ µόσχους ἐκ βοῶν δύο καὶ κριὸν ἕνα, ἀµνοὺς ἐνιαυσίους ἑπτὰ ἀµώµους, 12τρία δέκατα σεµιδάλεως ἀναπεποιηµένης ἐν ἐλαίῳ τῷ µόσχῳ τῷ ἑνὶ καὶ δύο δέκατα σεµιδάλεως ἀναπεποιηµένης ἐν ἐλαίῳ τῷ κριῷ τῷ ἑνί, 13δέκατον σεµιδάλεως ἀναπεποιηµένης ἐν ἐλαίῳ τῷ ἀµνῷ τῷ ἑνί, θυσίαν ὀσµὴν εὐωδίας κάρπωµα κυρίῳ. 14ἡ σπονδὴ αὐτῶν τὸ ἥµισυ τοῦ ιν ἔσται τῷ µόσχῳ τῷ ἑνί, καὶ τὸ τρίτον τοῦ ιν ἔσται τῷ κριῷ τῷ ἑνί, καὶ τὸ τέταρτον τοῦ ιν ἔσται τῷ ἀµνῷ τῷ ἑνὶ οἴνου. τοῦτο ὁλοκαύτωµα µῆνα ἐκ µηνὸς εἰς τοὺς µῆνας τοῦ ἐνιαυτοῦ.
15καὶ χίµαρον ἐξ αἰγῶν ἕνα περὶ ἁµαρτίας κυρίῳ· ἐπὶ τῆς ὁλοκαυτώσεως τῆς διὰ παντὸς ποιηθήσεται καὶ ἡ σπονδὴ αὐτοῦ.
16Καὶ ἐν τῷ µηνὶ τῷ πρώτῳ τεσσαρεσκαιδεκάτῃ ἡµέρᾳ τοῦ µηνὸς πασχα κυρίῳ. 17καὶ τῇ πεντεκαιδεκάτῃ ἡµέρᾳ τοῦ µηνὸς τούτου ἑορτή· ἑπτὰ ἡµέρας ἄζυµα ἔδεσθε. 18καὶ ἡ ἡµέρα ἡ πρώτη ἐπίκλητος ἁγία ἔσται ὑµῖν, πᾶν ἔργον λατρευτὸν οὐ ποιήσετε. 19καὶ προσάξετε ὁλοκαυτώµατα καρπώµατα κυρίῳ µόσχους ἐκ βοῶν δύο, κριὸν ἕνα, ἑπτὰ ἀµνοὺς ἐνιαυσίους, ἄµωµοι ἔσονται ὑµῖν· 20καὶ ἡ θυσία αὐτῶν σεµίδαλις ἀναπεποιηµένη ἐν ἐλαίῳ, τρία δέκατα τῷ µόσχῳ τῷ ἑνὶ καὶ δύο δέκατα τῷ κριῷ τῷ ἑνί, 21δέκατον δέκατον ποιήσεις τῷ ἀµνῷ τῷ ἑνὶ τοῖς ἑπτὰ ἀµνοῖς· 22καὶ χίµαρον ἐξ αἰγῶν ἕνα περὶ ἁµαρτίας ἐξιλάσασθαι περὶ ὑµῶν· 23πλὴν τῆς ὁλοκαυτώσεως τῆς διὰ παντὸς τῆς πρωινῆς, ὅ ἐστιν ὁλοκαύτωµα ἐνδελεχισµοῦ. 24ταῦτα κατὰ ταῦτα ποιήσετε τὴν ἡµέραν εἰς τὰς ἑπτὰ ἡµέρας δῶρον κάρπωµα εἰς ὀσµὴν εὐωδίας κυρίῳ· ἐπὶ τοῦ ὁλοκαυτώµατος τοῦ διὰ παντὸς ποιήσεις τὴν σπονδὴν αὐτοῦ. 25καὶ ἡ ἡµέρα ἡ ἑβδόµη κλητὴ ἁγία ἔσται ὑµῖν, πᾶν ἔργον λατρευτὸν οὐ ποιήσετε ἐν αὐτῇ.
26Καὶ τῇ ἡµέρᾳ τῶν νέων, ὅταν προσφέρητε θυσίαν νέαν κυρίῳ τῶν ἑβδοµάδων, ἐπίκλητος ἁγία ἔσται ὑµῖν, πᾶν ἔργον λατρευτὸν οὐ ποιήσετε. 27καὶ προσάξετε ὁλοκαυτώµατα εἰς ὀσµὴν εὐωδίας κυρίῳ µόσχους ἐκ βοῶν δύο, κριὸν ἕνα, ἑπτὰ ἀµνοὺς ἐνιαυσίους ἀµώµους· 28ἡ θυσία αὐτῶν σεµίδαλις ἀναπεποιηµένη ἐν ἐλαίῳ, τρία δέκατα τῷ µόσχῳ τῷ ἑνὶ καὶ δύο δέκατα τῷ κριῷ τῷ ἑνί, 29δέκατον δέκατον τῷ ἀµνῷ τῷ ἑνὶ τοῖς ἑπτὰ ἀµνοῖς· 30καὶ χίµαρον ἐξ αἰγῶν ἕνα περὶ ἁµαρτίας ἐξιλάσασθαι περὶ ὑµῶν· 31πλὴν τοῦ ὁλοκαυτώµατος τοῦ διὰ παντός· καὶ τὴν θυσίαν αὐτῶν ποιήσετέ µοι — ἄµωµοι ἔσονται ὑµῖν — καὶ τὰς σπονδὰς αὐτῶν.
29	1Καὶ τῷ µηνὶ τῷ ἑβδόµῳ µιᾷ τοῦ µηνὸς ἐπίκλητος ἁγία ἔσται ὑµῖν, πᾶν ἔργον λατρευτὸν οὐ
ποιήσετε· ἡµέρα σηµασίας ἔσται ὑµῖν. 2καὶ ποιήσετε ὁλοκαυτώµατα εἰς ὀσµὴν εὐωδίας κυρίῳ µόσχον ἕνα ἐκ βοῶν, κριὸν ἕνα, ἀµνοὺς ἐνιαυσίους ἑπτὰ ἀµώµους· 3ἡ θυσία αὐτῶν σεµίδαλις ἀναπεποιηµένη
ἐν ἐλαίῳ, τρία δέκατα τῷ µόσχῳ τῷ ἑνὶ καὶ δύο δέκατα τῷ κριῷ τῷ ἑνί, 4δέκατον δέκατον τῷ ἀµνῷ τῷ ἑνὶ τοῖς ἑπτὰ ἀµνοῖς· 5καὶ χίµαρον ἐξ αἰγῶν ἕνα περὶ ἁµαρτίας ἐξιλάσασθαι περὶ ὑµῶν· 6πλὴν τῶν ὁλοκαυτωµάτων τῆς νουµηνίας, καὶ αἱ θυσίαι αὐτῶν καὶ αἱ σπονδαὶ αὐτῶν καὶ τὸ ὁλοκαύτωµα τὸ διὰ παντὸς καὶ αἱ θυσίαι αὐτῶν καὶ αἱ σπονδαὶ αὐτῶν κατὰ τὴν σύγκρισιν αὐτῶν εἰς ὀσµὴν εὐωδίας κυρίῳ.
7Καὶ τῇ δεκάτῃ τοῦ µηνὸς τούτου ἐπίκλητος ἁγία ἔσται ὑµῖν, καὶ κακώσετε τὰς ψυχὰς ὑµῶν καὶ πᾶν ἔργον οὐ ποιήσετε. 8καὶ προσοίσετε ὁλοκαυτώµατα εἰς ὀσµὴν εὐωδίας καρπώµατα κυρίῳ µόσχον ἕνα ἐκ βοῶν, κριὸν ἕνα, ἀµνοὺς ἐνιαυσίους ἑπτά, ἄµωµοι ἔσονται ὑµῖν· 9ἡ θυσία αὐτῶν σεµίδαλις ἀναπεποιηµένη ἐν ἐλαίῳ, τρία δέκατα τῷ µόσχῳ τῷ ἑνὶ καὶ δύο δέκατα τῷ κριῷ τῷ ἑνί, 10δέκατον δέκατον τῷ ἀµνῷ τῷ ἑνὶ εἰς τοὺς ἑπτὰ ἀµνούς· 11καὶ χίµαρον ἐξ αἰγῶν ἕνα περὶ ἁµαρτίας ἐξιλάσασθαι περὶ ὑµῶν· πλὴν τὸ περὶ τῆς ἁµαρτίας τῆς ἐξιλάσεως καὶ ἡ ὁλοκαύτωσις ἡ διὰ παντός, ἡ θυσία αὐτῆς καὶ ἡ σπονδὴ αὐτῆς κατὰ τὴν σύγκρισιν εἰς ὀσµὴν εὐωδίας κάρπωµα κυρίῳ.
12Καὶ τῇ πεντεκαιδεκάτῃ ἡµέρᾳ τοῦ µηνὸς τοῦ ἑβδόµου τούτου ἐπίκλητος ἁγία ἔσται ὑµῖν, πᾶν ἔργον λατρευτὸν οὐ ποιήσετε καὶ ἑορτάσετε αὐτὴν ἑορτὴν κυρίῳ ἑπτὰ ἡµέρας. 13καὶ προσάξετε ὁλοκαυτώµατα καρπώµατα εἰς ὀσµὴν εὐωδίας κυρίῳ, τῇ ἡµέρᾳ τῇ πρώτῃ µόσχους ἐκ βοῶν τρεῖς καὶ δέκα, κριοὺς δύο, ἀµνοὺς ἐνιαυσίους δέκα τέσσαρας, ἄµωµοι ἔσονται· 14αἱ θυσίαι αὐτῶν σεµίδαλις ἀναπεποιηµένη ἐν ἐλαίῳ, τρία δέκατα τῷ µόσχῳ τῷ ἑνὶ τοῖς τρισκαίδεκα µόσχοις καὶ δύο δέκατα τῷ κριῷ τῷ ἑνὶ ἐπὶ τοὺς δύο κριούς, 15δέκατον δέκατον τῷ ἀµνῷ τῷ ἑνὶ ἐπὶ τοὺς τέσσαρας καὶ δέκα ἀµνούς· 16καὶ χίµαρον ἐξ αἰγῶν ἕνα περὶ ἁµαρτίας πλὴν τῆς ὁλοκαυτώσεως τῆς διὰ παντός· αἱ θυσίαι αὐτῶν καὶ αἱ σπονδαὶ αὐτῶν. — 17καὶ τῇ ἡµέρᾳ τῇ δευτέρᾳ µόσχους δώδεκα, κριοὺς δύο, ἀµνοὺς ἐνιαυσίους τέσσαρας καὶ δέκα ἀµώµους· 18ἡ θυσία αὐτῶν καὶ ἡ σπονδὴ αὐτῶν τοῖς µόσχοις καὶ τοῖς κριοῖς καὶ τοῖς ἀµνοῖς κατὰ ἀριθµὸν αὐτῶν κατὰ τὴν σύγκρισιν αὐτῶν· 19καὶ χίµαρον ἐξ αἰγῶν ἕνα περὶ ἁµαρτίας πλὴν τῆς ὁλοκαυτώσεως τῆς διὰ παντός· αἱ θυσίαι αὐτῶν καὶ αἱ σπονδαὶ αὐτῶν. —
20τῇ ἡµέρᾳ τῇ τρίτῃ µόσχους ἕνδεκα, κριοὺς δύο, ἀµνοὺς ἐνιαυσίους τέσσαρας καὶ δέκα ἀµώµους· 21ἡ
θυσία αὐτῶν καὶ ἡ σπονδὴ αὐτῶν τοῖς µόσχοις καὶ τοῖς κριοῖς καὶ τοῖς ἀµνοῖς κατὰ ἀριθµὸν αὐτῶν κατὰ τὴν σύγκρισιν αὐτῶν· 22καὶ χίµαρον ἐξ αἰγῶν ἕνα περὶ ἁµαρτίας πλὴν τῆς ὁλοκαυτώσεως τῆς διὰ παντός· αἱ θυσίαι αὐτῶν καὶ αἱ σπονδαὶ αὐτῶν. — 23τῇ ἡµέρᾳ τῇ τετάρτῃ µόσχους δέκα, κριοὺς δύο, ἀµνοὺς ἐνιαυσίους τέσσαρας καὶ δέκα ἀµώµους· 24αἱ θυσίαι αὐτῶν καὶ αἱ σπονδαὶ αὐτῶν τοῖς
µόσχοις καὶ τοῖς κριοῖς καὶ τοῖς ἀµνοῖς κατὰ ἀριθµὸν αὐτῶν κατὰ τὴν σύγκρισιν αὐτῶν· 25καὶ χίµαρον ἐξ αἰγῶν ἕνα περὶ ἁµαρτίας πλὴν τῆς ὁλοκαυτώσεως τῆς διὰ παντός· αἱ θυσίαι αὐτῶν καὶ αἱ σπονδαὶ αὐτῶν. — 26τῇ ἡµέρᾳ τῇ πέµπτῃ µόσχους ἐννέα, κριοὺς δύο, ἀµνοὺς ἐνιαυσίους τέσσαρας καὶ δέκα ἀµώµους· 27αἱ θυσίαι αὐτῶν καὶ αἱ σπονδαὶ αὐτῶν τοῖς µόσχοις καὶ τοῖς κριοῖς καὶ τοῖς ἀµνοῖς κατὰ ἀριθµὸν αὐτῶν κατὰ τὴν σύγκρισιν αὐτῶν· 28καὶ χίµαρον ἐξ αἰγῶν ἕνα περὶ ἁµαρτίας πλὴν τῆς ὁλοκαυτώσεως τῆς διὰ παντός· αἱ θυσίαι αὐτῶν καὶ αἱ σπονδαὶ αὐτῶν. — 29τῇ ἡµέρᾳ τῇ
ἕκτῃ µόσχους ὀκτώ, κριοὺς δύο, ἀµνοὺς ἐνιαυσίους δέκα τέσσαρας ἀµώµους· 30αἱ θυσίαι αὐτῶν καὶ αἱ σπονδαὶ αὐτῶν τοῖς µόσχοις καὶ τοῖς κριοῖς καὶ τοῖς ἀµνοῖς κατὰ ἀριθµὸν αὐτῶν κατὰ τὴν σύγκρισιν αὐτῶν· 31καὶ χίµαρον ἐξ αἰγῶν ἕνα περὶ ἁµαρτίας πλὴν τῆς ὁλοκαυτώσεως τῆς διὰ παντός· αἱ θυσίαι αὐτῶν καὶ αἱ σπονδαὶ αὐτῶν. — 32τῇ ἡµέρᾳ τῇ ἑβδόµῃ µόσχους ἑπτά, κριοὺς δύο, ἀµνοὺς ἐνιαυσίους τέσσαρας καὶ δέκα ἀµώµους· 33αἱ θυσίαι αὐτῶν καὶ αἱ σπονδαὶ αὐτῶν τοῖς µόσχοις καὶ τοῖς κριοῖς καὶ τοῖς ἀµνοῖς κατὰ ἀριθµὸν αὐτῶν κατὰ τὴν σύγκρισιν αὐτῶν· 34καὶ χίµαρον ἐξ αἰγῶν ἕνα περὶ ἁµαρτίας πλὴν τῆς ὁλοκαυτώσεως τῆς διὰ παντός· αἱ θυσίαι αὐτῶν καὶ αἱ σπονδαὶ αὐτῶν. — 35καὶ τῇ ἡµέρᾳ τῇ ὀγδόῃ ἐξόδιον ἔσται ὑµῖν· πᾶν ἔργον λατρευτὸν οὐ ποιήσετε ἐν αὐτῇ. 36καὶ προσάξετε ὁλοκαυτώµατα εἰς ὀσµὴν εὐωδίας καρπώµατα κυρίῳ µόσχον ἕνα, κριὸν ἕνα, ἀµνοὺς ἐνιαυσίους ἑπτὰ ἀµώµους· 37αἱ θυσίαι αὐτῶν καὶ αἱ σπονδαὶ αὐτῶν τῷ µόσχῳ καὶ τῷ κριῷ καὶ τοῖς ἀµνοῖς κατὰ ἀριθµὸν αὐτῶν κατὰ τὴν σύγκρισιν αὐτῶν· 38καὶ χίµαρον ἐξ αἰγῶν ἕνα περὶ ἁµαρτίας πλὴν τῆς ὁλοκαυτώσεως τῆς διὰ παντός· αἱ θυσίαι αὐτῶν καὶ αἱ σπονδαὶ αὐτῶν.
39Ταῦτα ποιήσετε κυρίῳ ἐν ταῖς ἑορταῖς ὑµῶν πλὴν τῶν εὐχῶν ὑµῶν καὶ τὰ ἑκούσια ὑµῶν καὶ τὰ ὁλοκαυτώµατα ὑµῶν καὶ τὰς θυσίας ὑµῶν καὶ τὰς σπονδὰς ὑµῶν καὶ τὰ σωτήρια ὑµῶν.
30	1Καὶ ἐλάλησεν Μωυσῆς τοῖς υἱοῖς Ισραηλ κατὰ πάντα, ὅσα ἐνετείλατο κύριος τῷ Μωυσῇ.
2Καὶ ἐλάλησεν Μωυσῆς πρὸς τοὺς ἄρχοντας τῶν φυλῶν Ισραηλ λέγων Τοῦτο τὸ ῥῆµα, ὃ συνέταξεν κύριος· 3ἄνθρωπος ἄνθρωπος, ὃς ἂν εὔξηται εὐχὴν κυρίῳ ἢ ὀµόσῃ ὅρκον ἢ ὁρίσηται ὁρισµῷ περὶ τῆς ψυχῆς αὐτοῦ, οὐ βεβηλώσει τὸ ῥῆµα αὐτοῦ· πάντα, ὅσα ἐὰν ἐξέλθῃ ἐκ τοῦ στόµατος αὐτοῦ, ποιήσει. 4ἐὰν δὲ γυνὴ εὔξηται εὐχὴν κυρίῳ ἢ ὁρίσηται ὁρισµὸν ἐν τῷ οἴκῳ τοῦ πατρὸς αὐτῆς ἐν τῇ νεότητι αὐτῆς 5καὶ ἀκούσῃ ὁ πατὴρ αὐτῆς τὰς εὐχὰς αὐτῆς καὶ τοὺς ὁρισµοὺς αὐτῆς, οὓς ὡρίσατο κατὰ τῆς ψυχῆς αὐτῆς, καὶ παρασιωπήσῃ αὐτῆς ὁ πατήρ, καὶ στήσονται πᾶσαι αἱ εὐχαὶ αὐτῆς, καὶ πάντες οἱ ὁρισµοί, οὓς ὡρίσατο κατὰ τῆς ψυχῆς αὐτῆς, µενοῦσιν αὐτῇ. 6ἐὰν δὲ ἀνανεύων ἀνανεύσῃ ὁ πατὴρ αὐτῆς, ᾗ ἂν ἡµέρᾳ ἀκούσῃ πάσας τὰς εὐχὰς αὐτῆς καὶ τοὺς ὁρισµούς, οὓς ὡρίσατο κατὰ τῆς ψυχῆς αὐτῆς, οὐ στήσονται· καὶ κύριος καθαριεῖ αὐτήν, ὅτι ἀνένευσεν ὁ πατὴρ αὐτῆς. — 7ἐὰν δὲ γενοµένη γένηται ἀνδρὶ καὶ αἱ εὐχαὶ αὐτῆς ἐπ’ αὐτῇ κατὰ τὴν διαστολὴν τῶν χειλέων αὐτῆς, οὓς ὡρίσατο κατὰ τῆς ψυχῆς αὐτῆς, 8καὶ ἀκούσῃ ὁ ἀνὴρ αὐτῆς καὶ παρασιωπήσῃ αὐτῇ, ᾗ ἂν ἡµέρᾳ ἀκούσῃ, καὶ οὕτως στήσονται πᾶσαι αἱ εὐχαὶ αὐτῆς, καὶ οἱ ὁρισµοὶ αὐτῆς, οὓς ὡρίσατο κατὰ τῆς ψυχῆς αὐτῆς, στήσονται. 9ἐὰν δὲ ἀνανεύων ἀνανεύσῃ ὁ ἀνὴρ αὐτῆς, ᾗ ἂν ἡµέρᾳ ἀκούσῃ, πᾶσαι αἱ εὐχαὶ αὐτῆς καὶ οἱ ὁρισµοὶ αὐτῆς, οὓς ὡρίσατο κατὰ τῆς ψυχῆς αὐτῆς, οὐ µενοῦσιν, ὅτι ὁ ἀνὴρ ἀνένευσεν ἀπ’ αὐτῆς, καὶ κύριος καθαριεῖ αὐτήν. 10καὶ εὐχὴ χήρας καὶ ἐκβεβληµένης, ὅσα ἂν εὔξηται κατὰ τῆς ψυχῆς αὐτῆς, µενοῦσιν αὐτῇ. — 11ἐὰν δὲ ἐν τῷ οἴκῳ τοῦ ἀνδρὸς αὐτῆς ἡ εὐχὴ αὐτῆς ἢ ὁ ὁρισµὸς κατὰ τῆς ψυχῆς αὐτῆς µεθ’ ὅρκου 12καὶ ἀκούσῃ ὁ ἀνὴρ αὐτῆς καὶ παρασιωπήσῃ αὐτῇ καὶ µὴ ἀνανεύσῃ αὐτῇ, καὶ στήσονται πᾶσαι αἱ εὐχαὶ αὐτῆς, καὶ πάντες οἱ ὁρισµοὶ αὐτῆς, οὓς ὡρίσατο κατὰ τῆς ψυχῆς αὐτῆς, στήσονται κατ’ αὐτῆς. 13ἐὰν δὲ περιελὼν περιέλῃ ὁ ἀνὴρ αὐτῆς, ᾗ
ἂν ἡµέρᾳ ἀκούσῃ πάντα, ὅσα ἐὰν ἐξέλθῃ ἐκ τῶν χειλέων αὐτῆς κατὰ τὰς εὐχὰς αὐτῆς καὶ κατὰ τοὺς ὁρισµοὺς τοὺς κατὰ τῆς ψυχῆς αὐτῆς, οὐ µενεῖ αὐτῇ· ὁ ἀνὴρ αὐτῆς περιεῖλεν, καὶ κύριος καθαρίσει αὐτήν. 14πᾶσα εὐχὴ καὶ πᾶς ὅρκος δεσµοῦ κακῶσαι ψυχήν, ὁ ἀνὴρ αὐτῆς στήσει αὐτῇ καὶ ὁ ἀνὴρ αὐτῆς περιελεῖ. 15ἐὰν δὲ σιωπῶν παρασιωπήσῃ αὐτῇ ἡµέραν ἐξ ἡµέρας, καὶ στήσει αὐτῇ πάσας τὰς εὐχὰς αὐτῆς, καὶ τοὺς ὁρισµοὺς τοὺς ἐπ’ αὐτῆς στήσει αὐτῇ, ὅτι ἐσιώπησεν αὐτῇ τῇ ἡµέρᾳ, ᾗ ἤκουσεν. 16ἐὰν δὲ περιελὼν περιέλῃ αὐτῆς µετὰ τὴν ἡµέραν, ἣν ἤκουσεν, καὶ λήµψεται τὴν ἁµαρτίαν αὐτοῦ. — 17ταῦτα τὰ δικαιώµατα, ὅσα ἐνετείλατο κύριος τῷ Μωυσῇ ἀνὰ µέσον ἀνδρὸς καὶ γυναικὸς αὐτοῦ καὶ ἀνὰ µέσον πατρὸς καὶ θυγατρὸς ἐν νεότητι ἐν οἴκῳ πατρός.
31	1Καὶ ἐλάλησεν κύριος πρὸς Μωυσῆν λέγων 2Ἐκδίκει τὴν ἐκδίκησιν υἱῶν Ισραηλ ἐκ τῶν
Μαδιανιτῶν, καὶ ἔσχατον προστεθήσῃ πρὸς τὸν λαόν σου. 3καὶ ἐλάλησεν Μωυσῆς πρὸς τὸν λαὸν λέγων Ἐξοπλίσατε ἐξ ὑµῶν ἄνδρας παρατάξασθαι ἔναντι κυρίου ἐπὶ Μαδιαν ἀποδοῦναι ἐκδίκησιν παρὰ τοῦ κυρίου τῇ Μαδιαν· 4χιλίους ἐκ φυλῆς χιλίους ἐκ φυλῆς ἐκ πασῶν φυλῶν Ισραηλ ἀποστείλατε παρατάξασθαι. 5καὶ ἐξηρίθµησαν ἐκ τῶν χιλιάδων Ισραηλ χιλίους ἐκ φυλῆς, δώδεκα χιλιάδες, ἐνωπλισµένοι εἰς παράταξιν. 6καὶ ἀπέστειλεν αὐτοὺς Μωυσῆς χιλίους ἐκ φυλῆς χιλίους ἐκ φυλῆς σὺν δυνάµει αὐτῶν καὶ Φινεες υἱὸν Ελεαζαρ υἱοῦ Ααρων τοῦ ἱερέως, καὶ τὰ σκεύη τὰ ἅγια καὶ αἱ σάλπιíες τῶν σηµασιῶν ἐν ταῖς χερσὶν αὐτῶν. 7καὶ παρετάξαντο ἐπὶ Μαδιαν, καθὰ ἐνετείλατο κύριος τῷ Μωυσῇ, καὶ ἀπέκτειναν πᾶν ἀρσενικόν· 8καὶ τοὺς βασιλεῖς Μαδιαν ἀπέκτειναν ἅµα τοῖς τραυµατίαις αὐτῶν, καὶ τὸν Ευιν καὶ τὸν Σουρ καὶ τὸν Ροκοµ καὶ τὸν Ουρ καὶ τὸν Ροβοκ, πέντε βασιλεῖς Μαδιαν· καὶ τὸν Βαλααµ υἱὸν Βεωρ ἀπέκτειναν ἐν ῥοµφαίᾳ σὺν τοῖς τραυµατίαις αὐτῶν.
9καὶ ἐπρονόµευσαν τὰς γυναῖκας Μαδιαν καὶ τὴν ἀποσκευὴν αὐτῶν, καὶ τὰ κτήνη αὐτῶν καὶ πάντα τὰ ἔγκτητα αὐτῶν καὶ τὴν δύναµιν αὐτῶν ἐπρονόµευσαν· 10καὶ πάσας τὰς πόλεις αὐτῶν τὰς ἐν ταῖς οἰκίαις αὐτῶν καὶ τὰς ἐπαύλεις αὐτῶν ἐνέπρησαν ἐν πυρί. 11καὶ ἔλαβον πᾶσαν τὴν προνοµὴν καὶ πάντα τὰ σκῦλα αὐτῶν ἀπὸ ἀνθρώπου ἕως κτήνους 12καὶ ἤγαγον πρὸς Μωυσῆν καὶ πρὸς Ελεαζαρ τὸν ἱερέα καὶ πρὸς πάντας υἱοὺς Ισραηλ τὴν αἰχµαλωσίαν καὶ τὰ σκῦλα καὶ τὴν προνοµὴν εἰς τὴν παρεµβολὴν εἰς Αραβωθ Μωαβ, ἥ ἐστιν ἐπὶ τοῦ Ιορδάνου κατὰ Ιεριχω.
13Καὶ ἐξῆλθεν Μωυσῆς καὶ Ελεαζαρ ὁ ἱερεὺς καὶ πάντες οἱ ἄρχοντες τῆς συναγωγῆς εἰς συνάντησιν αὐτοῖς ἔξω τῆς παρεµβολῆς. 14καὶ ὠργίσθη Μωυσῆς ἐπὶ τοῖς ἐπισκόποις τῆς δυνάµεως, χιλιάρχοις καὶ ἑκατοντάρχοις τοῖς ἐρχοµένοις ἐκ τῆς παρατάξεως τοῦ πολέµου, 15καὶ εἶπεν αὐτοῖς Μωυσῆς Ἵνα τί ἐζωγρήσατε πᾶν θῆλυ; 16αὗται γὰρ ἦσαν τοῖς υἱοῖς Ισραηλ κατὰ τὸ ῥῆµα Βαλααµ τοῦ ἀποστῆσαι καὶ ὑπεριδεῖν τὸ ῥῆµα κυρίου ἕνεκεν Φογωρ, καὶ ἐγένετο ἡ πληγὴ ἐν τῇ συναγωγῇ κυρίου. 17καὶ νῦν ἀποκτείνατε πᾶν ἀρσενικὸν ἐν πάσῃ τῇ ἀπαρτίᾳ, καὶ πᾶσαν γυναῖκα, ἥτις ἔγνωκεν κοίτην ἄρσενος, ἀποκτείνατε· 18πᾶσαν τὴν ἀπαρτίαν τῶν γυναικῶν, ἥτις οὐκ οἶδεν κοίτην ἄρσενος, ζωγρήσατε αὐτάς. 19καὶ ὑµεῖς παρεµβάλετε ἔξω τῆς παρεµβολῆς ἑπτὰ ἡµέρας· πᾶς ὁ ἀνελὼν καὶ ὁ ἁπτόµενος τοῦ τετρωµένου ἁγνισθήσεται τῇ ἡµέρᾳ τῇ τρίτῃ καὶ τῇ ἡµέρᾳ τῇ ἑβδόµῃ, ὑµεῖς καὶ ἡ
αἰχµαλωσία ὑµῶν· 20καὶ πᾶν περίβληµα καὶ πᾶν σκεῦος δερµάτινον καὶ πᾶσαν ἐργασίαν ἐξ αἰγείας καὶ πᾶν σκεῦος ξύλινον ἀφαγνιεῖτε. 21καὶ εἶπεν Ελεαζαρ ὁ ἱερεὺς πρὸς τοὺς ἄνδρας τῆς δυνάµεως τοὺς ἐρχοµένους ἐκ τῆς παρατάξεως τοῦ πολέµου Τοῦτο τὸ δικαίωµα τοῦ νόµου, ὃ συνέταξεν κύριος τῷ Μωυσῇ. 22πλὴν τοῦ χρυσίου καὶ τοῦ ἀργυρίου καὶ χαλκοῦ καὶ σιδήρου καὶ µολίβου καὶ κασσιτέρου, 23πᾶν πρᾶγµα, ὃ διελεύσεται ἐν πυρί, καὶ καθαρισθήσεται, ἀλλ’ ἢ τῷ ὕδατι τοῦ ἁγνισµοῦ ἁγνισθήσεται· καὶ πάντα, ὅσα ἐὰν µὴ διαπορεύηται διὰ πυρός, διελεύσεται δι’ ὕδατος.
24καὶ πλυνεῖσθε τὰ ἱµάτια τῇ ἡµέρᾳ τῇ ἑβδόµῃ καὶ καθαρισθήσεσθε καὶ µετὰ ταῦτα εἰσελεύσεσθε εἰς τὴν παρεµβολήν.
25Καὶ ἐλάλησεν κύριος πρὸς Μωυσῆν λέγων 26Λαβὲ τὸ κεφάλαιον τῶν σκύλων τῆς αἰχµαλωσίας ἀπὸ ἀνθρώπου ἕως κτήνους, σὺ καὶ Ελεαζαρ ὁ ἱερεὺς καὶ οἱ ἄρχοντες τῶν πατριῶν τῆς συναγωγῆς, 27καὶ διελεῖτε τὰ σκῦλα ἀνὰ µέσον τῶν πολεµιστῶν τῶν ἐκπορευοµένων εἰς τὴν παράταξιν καὶ ἀνὰ
µέσον πάσης συναγωγῆς. 28καὶ ἀφελεῖτε τέλος κυρίῳ παρὰ τῶν ἀνθρώπων τῶν πολεµιστῶν τῶν ἐκπεπορευµένων εἰς τὴν παράταξιν µίαν ψυχὴν ἀπὸ πεντακοσίων ἀπὸ τῶν ἀνθρώπων καὶ ἀπὸ τῶν κτηνῶν καὶ ἀπὸ τῶν βοῶν καὶ ἀπὸ τῶν προβάτων καὶ ἀπὸ τῶν αἰγῶν· 29καὶ ἀπὸ τοῦ ἡµίσους αὐτῶν λήµψεσθε καὶ δώσεις Ελεαζαρ τῷ ἱερεῖ τὰς ἀπαρχὰς κυρίου. 30καὶ ἀπὸ τοῦ ἡµίσους τοῦ τῶν υἱῶν Ισραηλ λήµψῃ ἕνα ἀπὸ τῶν πεντήκοντα ἀπὸ τῶν ἀνθρώπων καὶ ἀπὸ τῶν βοῶν καὶ ἀπὸ τῶν προβάτων καὶ ἀπὸ τῶν ὄνων καὶ ἀπὸ πάντων τῶν κτηνῶν καὶ δώσεις αὐτὰ τοῖς Λευίταις τοῖς φυλάσσουσιν τὰς φυλακὰς ἐν τῇ σκηνῇ κυρίου. 31καὶ ἐποίησεν Μωυσῆς καὶ Ελεαζαρ ὁ ἱερεὺς καθὰ συνέταξεν κύριος τῷ Μωυσῇ. 32καὶ ἐγενήθη τὸ πλεόνασµα τῆς προνοµῆς, ὃ ἐπρονόµευσαν οἱ ἄνδρες οἱ πολεµισταί, ἀπὸ τῶν προβάτων ἑξακόσιαι χιλιάδες καὶ ἑβδοµήκοντα καὶ πέντε χιλιάδες 33καὶ βόες δύο καὶ ἑβδοµήκοντα χιλιάδες 34καὶ ὄνοι µία καὶ ἑξήκοντα χιλιάδες 35καὶ ψυχαὶ ἀνθρώπων ἀπὸ τῶν γυναικῶν, αἳ οὐκ ἔγνωσαν κοίτην ἀνδρός, πᾶσαι ψυχαὶ δύο καὶ τριάκοντα χιλιάδες. 36καὶ ἐγενήθη τὸ ἡµίσευµα ἡ µερὶς τῶν ἐκπεπορευµένων εἰς τὸν πόλεµον ἐκ τοῦ ἀριθµοῦ τῶν προβάτων τριακόσιαι καὶ τριάκοντα χιλιάδες καὶ ἑπτακισχίλια καὶ πεντακόσια, 37καὶ ἐγένετο τὸ τέλος κυρίῳ ἀπὸ τῶν προβάτων ἑξακόσια ἑβδοµήκοντα πέντε· 38καὶ βόες ἓξ καὶ τριάκοντα χιλιάδες, καὶ τὸ τέλος κυρίῳ δύο καὶ ἑβδοµήκοντα· 39καὶ ὄνοι τριάκοντα χιλιάδες καὶ πεντακόσιοι, καὶ τὸ τέλος κυρίῳ εἷς καὶ ἑξήκοντα· 40καὶ ψυχαὶ ἀνθρώπων ἑκκαίδεκα χιλιάδες, καὶ τὸ τέλος αὐτῶν κυρίῳ δύο καὶ τριάκοντα ψυχαί. 41καὶ ἔδωκεν Μωυσῆς τὸ τέλος κυρίῳ τὸ ἀφαίρεµα τοῦ θεοῦ Ελεαζαρ τῷ ἱερεῖ, καθὰ συνέταξεν κύριος τῷ Μωυσῇ. 42ἀπὸ τοῦ ἡµισεύµατος τῶν υἱῶν Ισραηλ, οὓς διεῖλεν Μωυσῆς ἀπὸ τῶν ἀνδρῶν τῶν πολεµιστῶν — 43καὶ ἐγένετο τὸ ἡµίσευµα τὸ τῆς συναγωγῆς ἀπὸ τῶν προβάτων τριακόσιαι χιλιάδες καὶ τριάκοντα χιλιάδες καὶ ἑπτακισχίλια καὶ πεντακόσια 44καὶ βόες ἓξ καὶ τριάκοντα χιλιάδες, 45ὄνοι τριάκοντα χιλιάδες καὶ πεντακόσιοι 46καὶ ψυχαὶ ἀνθρώπων ἓξ καὶ δέκα χιλιάδες — 47καὶ ἔλαβεν Μωυσῆς ἀπὸ τοῦ ἡµισεύµατος τῶν υἱῶν Ισραηλ τὸ ἓν ἀπὸ τῶν πεντήκοντα
ἀπὸ τῶν ἀνθρώπων καὶ ἀπὸ τῶν κτηνῶν καὶ ἔδωκεν αὐτὰ τοῖς Λευίταις τοῖς φυλάσσουσιν τὰς φυλακὰς τῆς σκηνῆς κυρίου, ὃν τρόπον συνέταξεν κύριος τῷ Μωυσῇ.
48Καὶ προσῆλθον πρὸς Μωυσῆν πάντες οἱ καθεσταµένοι εἰς τὰς χιλιαρχίας τῆς δυνάµεως, χιλίαρχοι καὶ ἑκατόνταρχοι, 49καὶ εἶπαν πρὸς Μωυσῆν Οἱ παῖδές σου εἰλήφασιν τὸ κεφάλαιον τῶν ἀνδρῶν τῶν πολεµιστῶν τῶν παρ’ ἡµῶν, καὶ οὐ διαπεφώνηκεν ἀπ’ αὐτῶν οὐδὲ εἷς· 50καὶ προσενηνόχαµεν τὸ δῶρον κυρίῳ, ἀνὴρ ὃ εὗρεν σκεῦος χρυσοῦν, χλιδῶνα καὶ ψέλιον καὶ δακτύλιον καὶ περιδέξιον καὶ ἐµπλόκιον, ἐξιλάσασθαι περὶ ἡµῶν ἔναντι κυρίου. 51καὶ ἔλαβεν Μωυσῆς καὶ Ελεαζαρ ὁ ἱερεὺς τὸ χρυσίον παρ’ αὐτῶν, πᾶν σκεῦος εἰργασµένον· 52καὶ ἐγένετο πᾶν τὸ χρυσίον, τὸ ἀφαίρεµα, ὃ ἀφεῖλον κυρίῳ, ἓξ καὶ δέκα χιλιάδες καὶ ἑπτακόσιοι καὶ πεντήκοντα σίκλοι παρὰ τῶν χιλιάρχων καὶ παρὰ τῶν ἑκατοντάρχων. 53καὶ οἱ ἄνδρες οἱ πολεµισταὶ ἐπρονόµευσαν ἕκαστος ἑαυτῷ. 54καὶ ἔλαβεν Μωυσῆς καὶ Ελεαζαρ ὁ ἱερεὺς τὸ χρυσίον παρὰ τῶν χιλιάρχων καὶ παρὰ τῶν ἑκατοντάρχων καὶ εἰσήνεγκεν αὐτὰ εἰς τὴν σκηνὴν τοῦ µαρτυρίου µνηµόσυνον τῶν υἱῶν Ισραηλ ἔναντι κυρίου.
32	1Καὶ κτήνη πλῆθος ἦν τοῖς υἱοῖς Ρουβην καὶ τοῖς υἱοῖς Γαδ, πλῆθος σφόδρα· καὶ εἶδον τὴν
χώραν Ιαζηρ καὶ τὴν χώραν Γαλααδ, καὶ ἦν ὁ τόπος τόπος κτήνεσιν. 2καὶ προσελθόντες οἱ υἱοὶ Ρουβην καὶ οἱ υἱοὶ Γαδ εἶπαν πρὸς Μωυσῆν καὶ πρὸς Ελεαζαρ τὸν ἱερέα καὶ πρὸς τοὺς ἄρχοντας τῆς συναγωγῆς λέγοντες 3Αταρωθ καὶ Δαιβων καὶ Ιαζηρ καὶ Ναµβρα καὶ Εσεβων καὶ Ελεαλη καὶ Σεβαµα καὶ Ναβαυ καὶ Βαιαν, 4τὴν γῆν, ἣν παρέδωκεν κύριος ἐνώπιον τῶν υἱῶν Ισραηλ, γῆ κτηνοτρόφος ἐστίν, καὶ τοῖς παισίν σου κτήνη ὑπάρχει. 5καὶ ἔλεγον Εἰ εὕροµεν χάριν ἐνώπιόν σου, δοθήτω ἡ γῆ αὕτη τοῖς οἰκέταις σου ἐν κατασχέσει, καὶ µὴ διαβιβάσῃς ἡµᾶς τὸν Ιορδάνην. 6καὶ εἶπεν Μωυσῆς τοῖς υἱοῖς Γαδ καὶ τοῖς υἱοῖς Ρουβην Οἱ ἀδελφοὶ ὑµῶν πορεύονται εἰς πόλεµον, καὶ ὑµεῖς καθήσεσθε αὐτοῦ; 7καὶ ἵνα τί διαστρέφετε τὰς διανοίας τῶν υἱῶν Ισραηλ µὴ διαβῆναι εἰς τὴν γῆν, ἣν κύριος δίδωσιν αὐτοῖς; 8οὐχ οὕτως ἐποίησαν οἱ πατέρες ὑµῶν, ὅτε ἀπέστειλα αὐτοὺς ἐκ Καδης Βαρνη κατανοῆσαι τὴν γῆν; 9καὶ ἀνέβησαν Φάραíα βότρυος καὶ κατενόησαν τὴν γῆν καὶ ἀπέστησαν τὴν καρδίαν τῶν υἱῶν Ισραηλ, ὅπως µὴ εἰσέλθωσιν εἰς τὴν γῆν, ἣν ἔδωκεν κύριος αὐτοῖς. 10καὶ ὠργίσθη θυµῷ κύριος ἐν τῇ ἡµέρᾳ ἐκείνῃ καὶ ὤµοσεν λέγων 11Εἰ ὄψονται οἱ ἄνθρωποι οὗτοι οἱ ἀναβάντες ἐξ Αἰγύπτου ἀπὸ εἰκοσαετοῦς καὶ ἐπάνω οἱ ἐπιστάµενοι τὸ κακὸν καὶ τὸ ἀγαθὸν τὴν γῆν, ἣν ὤµοσα τῷ Αβρααµ καὶ Ισαακ καὶ Ιακωβ, οὐ γὰρ συνεπηκολούθησαν ὀπίσω µου, 12πλὴν Χαλεβ υἱὸς Ιεφοννη ὁ διακεχωρισµένος καὶ Ἰησοῦς ὁ τοῦ Ναυη, ὅτι συνεπηκολούθησεν ὀπίσω κυρίου. 13καὶ ὠργίσθη θυµῷ κύριος ἐπὶ τὸν Ισραηλ καὶ κατερρόµβευσεν αὐτοὺς ἐν τῇ ἐρήµῳ τεσσαράκοντα ἔτη, ἕως ἐξανηλώθη πᾶσα ἡ γενεὰ οἱ ποιοῦντες τὰ πονηρὰ ἔναντι κυρίου. 14ἰδοὺ ἀνέστητε ἀντὶ τῶν πατέρων ὑµῶν σύστρεµµα ἀνθρώπων ἁµαρτωλῶν προσθεῖναι ἔτι ἐπὶ τὸν θυµὸν τῆς ὀργῆς κυρίου ἐπὶ Ισραηλ, 15ὅτι ἀποστραφήσεσθε ἀπ’ αὐτοῦ προσθεῖναι ἔτι καταλιπεῖν αὐτὸν ἐν τῇ ἐρήµῳ καὶ ἀνοµήσετε εἰς ὅλην τὴν συναγωγὴν ταύτην. 16καὶ προσῆλθον αὐτῷ καὶ ἔλεγον Ἐπαύλεις προβάτων οἰκοδοµήσωµεν ὧδε
τοῖς κτήνεσιν ἡµῶν καὶ πόλεις ταῖς ἀποσκευαῖς ἡµῶν, 17καὶ ἡµεῖς ἐνοπλισάµενοι προφυλακὴ πρότεροι τῶν υἱῶν Ισραηλ, ἕως ἂν ἀγάγωµεν αὐτοὺς εἰς τὸν ἑαυτῶν τόπον· καὶ κατοικήσει ἡ ἀποσκευὴ ἡµῶν ἐν πόλεσιν τετειχισµέναις διὰ τοὺς κατοικοῦντας τὴν γῆν. 18οὐ µὴ ἀποστραφῶµεν εἰς τὰς οἰκίας ἡµῶν, ἕως ἂν καταµερισθῶσιν οἱ υἱοὶ Ισραηλ ἕκαστος εἰς τὴν κληρονοµίαν αὐτοῦ· 19καὶ οὐκέτι κληρονοµήσωµεν ἐν αὐτοῖς ἀπὸ τοῦ πέραν τοῦ Ιορδάνου καὶ ἐπέκεινα, ὅτι ἀπέχοµεν τοὺς κλήρους ἡµῶν ἐν τῷ πέραν τοῦ Ιορδάνου ἐν ἀνατολαῖς. 20καὶ εἶπεν πρὸς αὐτοὺς Μωυσῆς Ἐὰν ποιήσητε κατὰ τὸ ῥῆµα τοῦτο, ἐὰν ἐξοπλίσησθε ἔναντι κυρίου εἰς πόλεµον 21καὶ παρελεύσεται ὑµῶν πᾶς ὁπλίτης τὸν Ιορδάνην ἔναντι κυρίου, ἕως ἂν ἐκτριβῇ ὁ ἐχθρὸς αὐτοῦ ἀπὸ προσώπου αὐτοῦ 22καὶ κατακυριευθῇ ἡ γῆ ἔναντι κυρίου, καὶ µετὰ ταῦτα ἀποστραφήσεσθε, καὶ ἔσεσθε ἀθῷοι ἔναντι κυρίου καὶ ἀπὸ Ισραηλ, καὶ ἔσται ἡ γῆ αὕτη ὑµῖν ἐν κατασχέσει ἔναντι κυρίου. 23ἐὰν δὲ µὴ ποιήσητε οὕτως, ἁµαρτήσεσθε ἔναντι κυρίου καὶ γνώσεσθε τὴν ἁµαρτίαν ὑµῶν, ὅταν ὑµᾶς καταλάβῃ τὰ κακά. 24καὶ οἰκοδοµήσετε ὑµῖν αὐτοῖς πόλεις τῇ ἀποσκευῇ ὑµῶν καὶ ἐπαύλεις τοῖς κτήνεσιν ὑµῶν καὶ τὸ ἐκπορευόµενον ἐκ τοῦ στόµατος ὑµῶν ποιήσετε. 25καὶ εἶπαν οἱ υἱοὶ Ρουβην καὶ οἱ υἱοὶ Γαδ πρὸς Μωυσῆν λέγοντες Οἱ παῖδές σου ποιήσουσιν καθὰ ὁ κύριος ἡµῶν ἐντέλλεται· 26ἡ ἀποσκευὴ ἡµῶν καὶ αἱ γυναῖκες ἡµῶν καὶ πάντα τὰ κτήνη ἡµῶν ἔσονται ἐν ταῖς πόλεσιν Γαλααδ, 27οἱ δὲ παῖδές σου παρελεύσονται πάντες ἐνωπλισµένοι καὶ ἐκτεταγµένοι ἔναντι κυρίου εἰς τὸν πόλεµον, ὃν τρόπον ὁ κύριος λέγει.
28Καὶ συνέστησεν αὐτοῖς Μωυσῆς Ελεαζαρ τὸν ἱερέα καὶ Ἰησοῦν υἱὸν Ναυη καὶ τοὺς ἄρχοντας πατριῶν τῶν φυλῶν Ισραηλ, 29καὶ εἶπεν πρὸς αὐτοὺς Μωυσῆς Ἐὰν διαβῶσιν οἱ υἱοὶ Ρουβην καὶ οἱ υἱοὶ Γαδ µεθ’ ὑµῶν τὸν Ιορδάνην, πᾶς ἐνωπλισµένος εἰς πόλεµον ἔναντι κυρίου, καὶ κατακυριεύσητε τῆς γῆς ἀπέναντι ὑµῶν, καὶ δώσετε αὐτοῖς τὴν γῆν Γαλααδ ἐν κατασχέσει· 30ἐὰν δὲ µὴ διαβῶσιν ἐνωπλισµένοι µεθ’ ὑµῶν εἰς τὸν πόλεµον ἔναντι κυρίου, καὶ διαβιβάσετε τὴν ἀποσκευὴν αὐτῶν καὶ τὰς γυναῖκας αὐτῶν καὶ τὰ κτήνη αὐτῶν πρότερα ὑµῶν εἰς γῆν Χανααν, καὶ συγκατακληρονοµηθήσονται ἐν ὑµῖν ἐν τῇ γῇ Χανααν. 31καὶ ἀπεκρίθησαν οἱ υἱοὶ Ρουβην καὶ οἱ υἱοὶ Γαδ λέγοντες Ὅσα ὁ κύριος λέγει τοῖς θεράπουσιν αὐτοῦ, οὕτως ποιήσοµεν· 32ἡµεῖς διαβησόµεθα ἐνωπλισµένοι ἔναντι κυρίου εἰς γῆν Χανααν, καὶ δώσετε τὴν κατάσχεσιν ἡµῖν ἐν τῷ πέραν τοῦ Ιορδάνου. 33καὶ ἔδωκεν αὐτοῖς Μωυσῆς, τοῖς υἱοῖς Γαδ καὶ τοῖς υἱοῖς Ρουβην καὶ τῷ ἡµίσει φυλῆς Μανασση υἱῶν Ιωσηφ, τὴν βασιλείαν Σηων βασιλέως Αµορραίων καὶ τὴν βασιλείαν Ωγ βασιλέως τῆς Βασαν, τὴν γῆν καὶ τὰς πόλεις σὺν τοῖς ὁρίοις αὐτῆς, πόλεις τῆς γῆς κύκλῳ.
34Καὶ ᾠκοδόµησαν οἱ υἱοὶ Γαδ τὴν Δαιβων καὶ τὴν Αταρωθ καὶ τὴν Αροηρ 35καὶ τὴν Σωφαρ καὶ τὴν Ιαζηρ καὶ ὕψωσαν αὐτὰς 36καὶ τὴν Ναµβραν καὶ τὴν Βαιθαραν, πόλεις ὀχυρὰς καὶ ἐπαύλεις προβάτων. — 37καὶ οἱ υἱοὶ Ρουβην ᾠκοδόµησαν τὴν Εσεβων καὶ Ελεαλη καὶ Καριαθαιµ 38καὶ τὴν Βεελµεων, περικεκυκλωµένας, καὶ τὴν Σεβαµα καὶ ἐπωνόµασαν κατὰ τὰ ὀνόµατα αὐτῶν τὰ ὀνόµατα τῶν πόλεων, ἃς ᾠκοδόµησαν. — 39καὶ ἐπορεύθη υἱὸς Μαχιρ υἱοῦ Μανασση εἰς Γαλααδ καὶ
ἔλαβεν αὐτὴν καὶ ἀπώλεσεν τὸν Αµορραῖον τὸν κατοικοῦντα ἐν αὐτῇ. 40καὶ ἔδωκεν Μωυσῆς τὴν Γαλααδ τῷ Μαχιρ υἱῷ Μανασση, καὶ κατῴκησεν ἐκεῖ. 41καὶ Ιαϊρ ὁ τοῦ Μανασση ἐπορεύθη καὶ ἔλαβεν τὰς ἐπαύλεις αὐτῶν καὶ ἐπωνόµασεν αὐτὰς Ἐπαύλεις Ιαϊρ. 42καὶ Ναβαυ ἐπορεύθη καὶ ἔλαβεν τὴν Κανααθ καὶ τὰς κώµας αὐτῆς καὶ ἐπωνόµασεν αὐτὰς Ναβωθ ἐκ τοῦ ὀνόµατος αὐτοῦ.
33	1Καὶ οὗτοι σταθµοὶ τῶν υἱῶν Ισραηλ, ὡς ἐξῆλθον ἐκ γῆς Αἰγύπτου σὺν δυνάµει αὐτῶν ἐν
χειρὶ Μωυσῆ καὶ Ααρων· 2καὶ ἔγραψεν Μωυσῆς τὰς ἀπάρσεις αὐτῶν καὶ τοὺς σταθµοὺς αὐτῶν διὰ ῥήµατος κυρίου, καὶ οὗτοι σταθµοὶ τῆς πορείας αὐτῶν. 3ἀπῆραν ἐκ Ραµεσση τῷ µηνὶ τῷ πρώτῳ τῇ πεντεκαιδεκάτῃ ἡµέρᾳ τοῦ µηνὸς τοῦ πρώτου· τῇ ἐπαύριον τοῦ πασχα ἐξῆλθον οἱ υἱοὶ Ισραηλ ἐν χειρὶ ὑψηλῇ ἐναντίον πάντων τῶν Αἰγυπτίων, 4καὶ οἱ Αἰγύπτιοι ἔθαπτον ἐξ αὑτῶν τοὺς τεθνηκότας πάντας, οὓς ἐπάταξεν κύριος, πᾶν πρωτότοκον ἐν γῇ Αἰγύπτῳ, καὶ ἐν τοῖς θεοῖς αὐτῶν ἐποίησεν τὴν ἐκδίκησιν κύριος. 5καὶ ἀπάραντες οἱ υἱοὶ Ισραηλ ἐκ Ραµεσση παρενέβαλον εἰς Σοκχωθ. 6καὶ ἀπῆραν ἐκ Σοκχωθ καὶ παρενέβαλον εἰς Βουθαν, ὅ ἐστιν µέρος τι τῆς ἐρήµου. 7καὶ ἀπῆραν ἐκ Βουθαν καὶ παρενέβαλον ἐπὶ στόµα Εϊρωθ, ὅ ἐστιν ἀπέναντι Βεελσεπφων, καὶ παρενέβαλον ἀπέναντι Μαγδώλου. 8καὶ ἀπῆραν ἀπέναντι Εϊρωθ καὶ διέβησαν µέσον τῆς θαλάσσης εἰς τὴν ἔρηµον καὶ ἐπορεύθησαν ὁδὸν τριῶν ἡµερῶν διὰ τῆς ἐρήµου αὐτοὶ καὶ παρενέβαλον ἐν Πικρίαις. 9καὶ ἀπῆραν ἐκ Πικριῶν καὶ ἦλθον εἰς Αιλιµ· καὶ ἐν Αιλιµ δώδεκα πηγαὶ ὑδάτων καὶ ἑβδοµήκοντα στελέχη φοινίκων, καὶ παρενέβαλον ἐκεῖ παρὰ τὸ ὕδωρ. 10καὶ ἀπῆραν ἐξ Αιλιµ καὶ παρενέβαλον ἐπὶ θάλασσαν ἐρυθράν. 11καὶ ἀπῆραν ἀπὸ θαλάσσης ἐρυθρᾶς καὶ παρενέβαλον εἰς τὴν ἔρηµον Σιν. 12καὶ ἀπῆραν ἐκ τῆς ἐρήµου Σιν καὶ παρενέβαλον εἰς Ραφακα. 13καὶ ἀπῆραν ἐκ Ραφακα καὶ παρενέβαλον ἐν Αιλους. 14καὶ ἀπῆραν ἐξ Αιλους καὶ παρενέβαλον ἐν Ραφιδιν, καὶ οὐκ ἦν ὕδωρ τῷ λαῷ πιεῖν ἐκεῖ. 15καὶ ἀπῆραν ἐκ Ραφιδιν καὶ παρενέβαλον ἐν τῇ ἐρήµῳ Σινα. 16καὶ ἀπῆραν ἐκ τῆς ἐρήµου Σινα καὶ παρενέβαλον ἐν Μνήµασιν τῆς ἐπιθυµίας. 17καὶ ἀπῆραν ἐκ Μνηµάτων ἐπιθυµίας καὶ παρενέβαλον ἐν Ασηρωθ. 18καὶ ἀπῆραν ἐξ Ασηρωθ καὶ παρενέβαλον ἐν Ραθαµα. 19καὶ ἀπῆραν ἐκ Ραθαµα καὶ παρενέβαλον ἐν Ρεµµων Φαρες. 20καὶ ἀπῆραν ἐκ Ρεµµων Φαρες καὶ παρενέβαλον ἐν Λεµωνα. 21καὶ ἀπῆραν ἐκ Λεµωνα καὶ παρενέβαλον εἰς Δεσσα. 22καὶ ἀπῆραν ἐκ Δεσσα καὶ παρενέβαλον εἰς Μακελλαθ. 23καὶ ἀπῆραν ἐκ Μακελλαθ καὶ παρενέβαλον εἰς Σαφαρ. 24καὶ ἀπῆραν ἐκ Σαφαρ καὶ παρενέβαλον εἰς Χαραδαθ. 25καὶ ἀπῆραν ἐκ Χαραδαθ καὶ παρενέβαλον εἰς Μακηλωθ. 26καὶ ἀπῆραν ἐκ Μακηλωθ καὶ παρενέβαλον εἰς Κατααθ. 27καὶ ἀπῆραν ἐκ Κατααθ καὶ παρενέβαλον εἰς Ταραθ.
28καὶ ἀπῆραν ἐκ Ταραθ καὶ παρενέβαλον εἰς Ματεκκα. 29καὶ ἀπῆραν ἐκ Ματεκκα καὶ παρενέβαλον εἰς Σελµωνα. 30καὶ ἀπῆραν ἐκ Σελµωνα καὶ παρενέβαλον εἰς Μασσουρουθ. 31καὶ ἀπῆραν ἐκ Μασσουρουθ καὶ παρενέβαλον εἰς Βαναια. 32καὶ ἀπῆραν ἐκ Βαναια καὶ παρενέβαλον εἰς τὸ ὄρος Γαδγαδ. 33καὶ ἀπῆραν ἐκ τοῦ ὄρους Γαδγαδ καὶ παρενέβαλον εἰς Ετεβαθα. 34καὶ ἀπῆραν ἐξ Ετεβαθα καὶ παρενέβαλον εἰς Εβρωνα. 35καὶ ἀπῆραν ἐξ Εβρωνα καὶ παρενέβαλον εἰς Γεσιωνγαβερ. 36καὶ ἀπῆραν ἐκ Γεσιωνγαβερ καὶ παρενέβαλον ἐν τῇ ἐρήµῳ Σιν. καὶ ἀπῆραν ἐκ τῆς ἐρήµου Σιν καὶ
παρενέβαλον εἰς τὴν ἔρηµον Φαραν, αὕτη ἐστὶν Καδης. 37καὶ ἀπῆραν ἐκ Καδης καὶ παρενέβαλον εἰς Ωρ τὸ ὄρος πλησίον γῆς Εδωµ· 38καὶ ἀνέβη Ααρων ὁ ἱερεὺς διὰ προστάγµατος κυρίου καὶ ἀπέθανεν ἐκεῖ ἐν τῷ τεσσαρακοστῷ ἔτει τῆς ἐξόδου τῶν υἱῶν Ισραηλ ἐκ γῆς Αἰγύπτου τῷ µηνὶ τῷ πέµπτῳ µιᾷ τοῦ µηνός· 39καὶ Ααρων ἦν τριῶν καὶ εἴκοσι καὶ ἑκατὸν ἐτῶν, ὅτε ἀπέθνῃσκεν ἐν Ωρ τῷ ὄρει. 40καὶ ἀκούσας ὁ Χανανις βασιλεὺς Αραδ, καὶ οὗτος κατῴκει ἐν γῇ Χανααν, ὅτε εἰσεπορεύοντο οἱ υἱοὶ Ισραηλ. 41καὶ ἀπῆραν ἐξ Ωρ τοῦ ὄρους καὶ παρενέβαλον εἰς Σελµωνα. 42καὶ ἀπῆραν ἐκ Σελµωνα καὶ παρενέβαλον εἰς Φινω. 43καὶ ἀπῆραν ἐκ Φινω καὶ παρενέβαλον εἰς Ωβωθ. 44καὶ ἀπῆραν ἐξ Ωβωθ καὶ παρενέβαλον ἐν Γαι ἐν τῷ πέραν ἐπὶ τῶν ὁρίων Μωαβ. 45καὶ ἀπῆραν ἐκ Γαι καὶ παρενέβαλον εἰς Δαιβων Γαδ. 46καὶ ἀπῆραν ἐκ Δαιβων Γαδ καὶ παρενέβαλον ἐν Γελµων Δεβλαθαιµ. 47καὶ ἀπῆραν ἐκ Γελµων Δεβλαθαιµ καὶ παρενέβαλον ἐπὶ τὰ ὄρη τὰ Αβαριµ ἀπέναντι Ναβαυ.
48Καὶ ἀπῆραν ἀπὸ ὀρέων Αβαριµ καὶ παρενέβαλον ἐπὶ δυσµῶν Μωαβ ἐπὶ τοῦ Ιορδάνου κατὰ Ιεριχω 49καὶ παρενέβαλον παρὰ τὸν Ιορδάνην ἀνὰ µέσον Αισιµωθ ἕως Βελσαττιµ κατὰ δυσµὰς Μωαβ.
50Καὶ ἐλάλησεν κύριος πρὸς Μωυσῆν ἐπὶ δυσµῶν Μωαβ παρὰ τὸν Ιορδάνην κατὰ Ιεριχω λέγων 51Λάλησον τοῖς υἱοῖς Ισραηλ καὶ ἐρεῖς πρὸς αὐτούς Ὑµεῖς διαβαίνετε τὸν Ιορδάνην εἰς γῆν Χανααν 52καὶ ἀπολεῖτε πάντας τοὺς κατοικοῦντας ἐν τῇ γῇ πρὸ προσώπου ὑµῶν καὶ ἐξαρεῖτε τὰς σκοπιὰς αὐτῶν καὶ πάντα τὰ εἴδωλα τὰ χωνευτὰ αὐτῶν ἀπολεῖτε αὐτὰ καὶ πάσας τὰς στήλας αὐτῶν ἐξαρεῖτε 53καὶ ἀπολεῖτε πάντας τοὺς κατοικοῦντας τὴν γῆν καὶ κατοικήσετε ἐν αὐτῇ· ὑµῖν γὰρ δέδωκα τὴν γῆν αὐτῶν ἐν κλήρῳ. 54καὶ κατακληρονοµήσετε τὴν γῆν αὐτῶν ἐν κλήρῳ κατὰ φυλὰς ὑµῶν· τοῖς πλείοσιν πληθυνεῖτε τὴν κατάσχεσιν αὐτῶν καὶ τοῖς ἐλάττοσιν ἐλαττώσετε τὴν κατάσχεσιν αὐτῶν· εἰς ὃ ἐὰν ἐξέλθῃ τὸ ὄνοµα αὐτοῦ ἐκεῖ, αὐτοῦ ἔσται· κατὰ φυλὰς πατριῶν ὑµῶν κληρονοµήσετε. 55ἐὰν δὲ µὴ ἀπολέσητε τοὺς κατοικοῦντας ἐπὶ τῆς γῆς ἀπὸ προσώπου ὑµῶν, καὶ ἔσται οὓς ἐὰν καταλίπητε ἐξ αὐτῶν, σκόλοπες ἐν τοῖς ὀφθαλµοῖς ὑµῶν καὶ βολίδες ἐν ταῖς πλευραῖς ὑµῶν καὶ ἐχθρεύσουσιν ἐπὶ τῆς γῆς, ἐφ’ ἣν ὑµεῖς κατοικήσετε, 56καὶ ἔσται καθότι διεγνώκειν ποιῆσαι αὐτούς, ποιήσω ὑµῖν.
34	1Καὶ ἐλάλησεν κύριος πρὸς Μωυσῆν λέγων 2Ἔντειλαι τοῖς υἱοῖς Ισραηλ καὶ ἐρεῖς πρὸς
αὐτούς Ὑµεῖς εἰσπορεύεσθε εἰς τὴν γῆν Χανααν· αὕτη ἔσται ὑµῖν εἰς κληρονοµίαν, γῆ Χανααν σὺν τοῖς ὁρίοις αὐτῆς. 3καὶ ἔσται ὑµῖν τὸ κλίτος τὸ πρὸς λίβα ἀπὸ ἐρήµου Σιν ἕως ἐχόµενον Εδωµ, καὶ ἔσται ὑµῖν τὰ ὅρια πρὸς λίβα ἀπὸ µέρους τῆς θαλάσσης τῆς ἁλυκῆς ἀπὸ ἀνατολῶν· 4καὶ κυκλώσει ὑµᾶς τὰ ὅρια ἀπὸ λιβὸς πρὸς ἀνάβασιν Ακραβιν καὶ παρελεύσεται Σεννα, καὶ ἔσται ἡ διέξοδος αὐτοῦ πρὸς λίβα Καδης τοῦ Βαρνη, καὶ ἐξελεύσεται εἰς ἔπαυλιν Αραδ καὶ παρελεύσεται Ασεµωνα· 5καὶ κυκλώσει τὰ ὅρια ἀπὸ Ασεµωνα χειµάρρουν Αἰγύπτου, καὶ ἔσται ἡ διέξοδος ἡ θάλασσα. 6καὶ τὰ ὅρια τῆς θαλάσσης ἔσται ὑµῖν· ἡ θάλασσα ἡ µεγάλη ὁριεῖ, τοῦτο ἔσται ὑµῖν τὰ ὅρια τῆς θαλάσσης. 7καὶ τοῦτο ἔσται τὰ ὅρια ὑµῖν πρὸς βορρᾶν· ἀπὸ τῆς θαλάσσης τῆς µεγάλης καταµετρήσετε ὑµῖν αὐτοῖς παρὰ τὸ ὄρος τὸ ὄρος· 8καὶ ἀπὸ τοῦ ὄρους τὸ ὄρος καταµετρήσετε αὐτοῖς εἰσπορευοµένων εἰς Εµαθ,
καὶ ἔσται ἡ διέξοδος αὐτοῦ τὰ ὅρια Σαραδα· 9καὶ ἐξελεύσεται τὰ ὅρια Δεφρωνα, καὶ ἔσται ἡ διέξοδος αὐτοῦ Ασερναιν· τοῦτο ἔσται ὑµῖν ὅρια ἀπὸ βορρᾶ. 10καὶ καταµετρήσετε ὑµῖν αὐτοῖς τὰ ὅρια ἀνατολῶν ἀπὸ Ασερναιν Σεπφαµα· 11καὶ καταβήσεται τὰ ὅρια ἀπὸ Σεπφαµ Αρβηλα ἀπὸ ἀνατολῶν ἐπὶ πηγάς, καὶ καταβήσεται τὰ ὅρια Βηλα ἐπὶ νώτου θαλάσσης Χεναρα ἀπὸ ἀνατολῶν· 12καὶ καταβήσεται τὰ ὅρια ἐπὶ τὸν Ιορδάνην, καὶ ἔσται ἡ διέξοδος θάλασσα ἡ ἁλυκή. αὕτη ἔσται ὑµῖν ἡ γῆ καὶ τὰ ὅρια αὐτῆς κύκλῳ. 13καὶ ἐνετείλατο Μωυσῆς τοῖς υἱοῖς Ισραηλ λέγων Αὕτη ἡ γῆ, ἣν κατακληρονοµήσετε αὐτὴν µετὰ κλήρου, ὃν τρόπον συνέταξεν κύριος τῷ Μωυσῇ δοῦναι αὐτὴν ταῖς ἐννέα φυλαῖς καὶ τῷ ἡµίσει φυλῆς Μανασση· 14ὅτι ἔλαβεν φυλὴ υἱῶν Ρουβην καὶ φυλὴ υἱῶν Γαδ κατ’ οἴκους πατριῶν αὐτῶν, καὶ τὸ ἥµισυ φυλῆς Μανασση ἀπέλαβον τοὺς κλήρους αὐτῶν, 15δύο φυλαὶ καὶ ἥµισυ φυλῆς ἔλαβον τοὺς κλήρους αὐτῶν πέραν τοῦ Ιορδάνου κατὰ Ιεριχω ἀπὸ νότου κατ’ ἀνατολάς.
16Καὶ ἐλάλησεν κύριος πρὸς Μωυσῆν λέγων 17Ταῦτα τὰ ὀνόµατα τῶν ἀνδρῶν, οἳ κληρονοµήσουσιν ὑµῖν τὴν γῆν· Ελεαζαρ ὁ ἱερεὺς καὶ Ἰησοῦς ὁ τοῦ Ναυη. 18καὶ ἄρχοντα ἕνα ἐκ φυλῆς λήµψεσθε κατακληρονοµῆσαι ὑµῖν τὴν γῆν. 19καὶ ταῦτα τὰ ὀνόµατα τῶν ἀνδρῶν· τῆς φυλῆς Ιουδα Χαλεβ υἱὸς Ιεφοννη· 20τῆς φυλῆς Συµεων Σαλαµιηλ υἱὸς Εµιουδ· 21τῆς φυλῆς Βενιαµιν Ελδαδ υἱὸς Χασλων· 22τῆς φυλῆς Δαν ἄρχων Βακχιρ υἱὸς Εγλι· 23τῶν υἱῶν Ιωσηφ φυλῆς υἱῶν Μανασση ἄρχων Ανιηλ υἱὸς Ουφι, 24τῆς φυλῆς υἱῶν Εφραιµ ἄρχων Καµουηλ υἱὸς Σαβαθα· 25τῆς φυλῆς Ζαβουλων ἄρχων Ελισαφαν υἱὸς Φαρναχ· 26τῆς φυλῆς υἱῶν Ισσαχαρ ἄρχων Φαλτιηλ υἱὸς Οζα· 27τῆς φυλῆς υἱῶν Ασηρ ἄρχων Αχιωρ υἱὸς Σελεµι· 28τῆς φυλῆς Νεφθαλι ἄρχων Φαδαηλ υἱὸς Βεναµιουδ.
29οὗτοι οἷς ἐνετείλατο κύριος καταµερίσαι τοῖς υἱοῖς Ισραηλ ἐν γῇ Χανααν.
35	1Καὶ ἐλάλησεν κύριος πρὸς Μωυσῆν ἐπὶ δυσµῶν Μωαβ παρὰ τὸν Ιορδάνην κατὰ Ιεριχω λέγων 2Σύνταξον τοῖς υἱοῖς Ισραηλ καὶ δώσουσιν τοῖς Λευίταις ἀπὸ τῶν κλήρων κατασχέσεως αὐτῶν πόλεις κατοικεῖν καὶ τὰ προάστια τῶν πόλεων κύκλῳ αὐτῶν δώσουσιν τοῖς Λευίταις, 3καὶ ἔσονται αὐτοῖς αἱ πόλεις κατοικεῖν, καὶ τὰ ἀφορίσµατα αὐτῶν ἔσται τοῖς κτήνεσιν αὐτῶν καὶ πᾶσι τοῖς τετράποσιν αὐτῶν. 4καὶ τὰ συγκυροῦντα τῶν πόλεων, ἃς δώσετε τοῖς Λευίταις, ἀπὸ τείχους τῆς πόλεως καὶ ἔξω δισχιλίους πήχεις κύκλῳ· 5καὶ µετρήσεις ἔξω τῆς πόλεως τὸ κλίτος τὸ πρὸς ἀνατολὰς δισχιλίους πήχεις καὶ τὸ κλίτος τὸ πρὸς λίβα δισχιλίους πήχεις καὶ τὸ κλίτος τὸ πρὸς θάλασσαν δισχιλίους πήχεις καὶ τὸ κλίτος τὸ πρὸς βορρᾶν δισχιλίους πήχεις, καὶ ἡ πόλις µέσον τούτου ἔσται ὑµῖν καὶ τὰ ὅµορα τῶν πόλεων. 6καὶ τὰς πόλεις δώσετε τοῖς Λευίταις, τὰς ἓξ πόλεις τῶν φυγαδευτηρίων, ἃς δώσετε φεύγειν ἐκεῖ τῷ φονεύσαντι, καὶ πρὸς ταύταις τεσσαράκοντα καὶ δύο πόλεις· 7πάσας τὰς πόλεις δώσετε τοῖς Λευίταις, τεσσαράκοντα καὶ ὀκτὼ πόλεις, ταύτας καὶ τὰ προάστια αὐτῶν. 8καὶ τὰς πόλεις, ἃς δώσετε ἀπὸ τῆς κατασχέσεως υἱῶν Ισραηλ, ἀπὸ τῶν τὰ πολλὰ πολλὰ καὶ ἀπὸ τῶν ἐλαττόνων ἐλάττω· ἕκαστος κατὰ τὴν κληρονοµίαν αὐτοῦ, ἣν κληρονοµήσουσιν, δώσουσιν ἀπὸ τῶν πόλεων τοῖς Λευίταις.
9Καὶ ἐλάλησεν κύριος πρὸς Μωυσῆν λέγων 10Λάλησον τοῖς υἱοῖς Ισραηλ καὶ ἐρεῖς πρὸς αὐτούς Ὑµεῖς διαβαίνετε τὸν Ιορδάνην εἰς γῆν Χανααν 11καὶ διαστελεῖτε ὑµῖν αὐτοῖς πόλεις· φυγαδευτήρια ἔσται ὑµῖν φυγεῖν ἐκεῖ τὸν φονευτήν, πᾶς ὁ πατάξας ψυχὴν ἀκουσίως. 12καὶ ἔσονται αἱ πόλεις ὑµῖν φυγαδευτήρια ἀπὸ ἀγχιστεύοντος τὸ αἷµα, καὶ οὐ µὴ ἀποθάνῃ ὁ φονεύων, ἕως ἂν στῇ ἔναντι τῆς συναγωγῆς εἰς κρίσιν. 13καὶ αἱ πόλεις, ἃς δώσετε, τὰς ἓξ πόλεις, φυγαδευτήρια ἔσονται ὑµῖν· 14τὰς τρεῖς πόλεις δώσετε ἐν τῷ πέραν τοῦ Ιορδάνου καὶ τὰς τρεῖς πόλεις δώσετε ἐν γῇ Χανααν· 15φυγαδεῖον ἔσται τοῖς υἱοῖς Ισραηλ, καὶ τῷ προσηλύτῳ καὶ τῷ παροίκῳ τῷ ἐν ὑµῖν ἔσονται αἱ πόλεις αὗται εἰς φυγαδευτήριον φυγεῖν ἐκεῖ παντὶ πατάξαντι ψυχὴν ἀκουσίως. — 16ἐὰν δὲ ἐν σκεύει σιδήρου πατάξῃ αὐτόν, καὶ τελευτήσῃ, φονευτής ἐστιν· θανάτῳ θανατούσθω ὁ φονευτής. 17ἐὰν δὲ ἐν λίθῳ ἐκ χειρός, ἐν ᾧ ἀποθανεῖται ἐν αὐτῷ, πατάξῃ αὐτόν, καὶ ἀποθάνῃ, φονευτής ἐστιν· θανάτῳ θανατούσθω ὁ φονευτής. 18ἐὰν δὲ ἐν σκεύει ξυλίνῳ ἐκ χειρός, ἐξ οὗ ἀποθανεῖται ἐν αὐτῷ, πατάξῃ αὐτόν, καὶ ἀποθάνῃ, φονευτής ἐστιν· θανάτῳ θανατούσθω ὁ φονευτής. 19ὁ ἀγχιστεύων τὸ αἷµα, οὗτος ἀποκτενεῖ τὸν φονεύσαντα· ὅταν συναντήσῃ αὐτῷ, οὗτος ἀποκτενεῖ αὐτόν. 20ἐὰν δὲ δι’ ἔχθραν ὤσῃ αὐτὸν καὶ ἐπιρρίψῃ ἐπ’ αὐτὸν πᾶν σκεῦος ἐξ ἐνέδρου, καὶ ἀποθάνῃ, 21ἢ διὰ µῆνιν ἐπάταξεν αὐτὸν τῇ χειρί, καὶ ἀποθάνῃ, θανάτῳ θανατούσθω ὁ πατάξας, φονευτής ἐστιν· θανάτῳ θανατούσθω ὁ φονεύων· ὁ ἀγχιστεύων τὸ αἷµα ἀποκτενεῖ τὸν φονεύσαντα ἐν τῷ συναντῆσαι αὐτῷ. — 22ἐὰν δὲ ἐξάπινα οὐ δι’ ἔχθραν ὤσῃ αὐτὸν ἢ ἐπιρρίψῃ ἐπ’ αὐτὸν πᾶν σκεῦος οὐκ ἐξ ἐνέδρου 23ἢ παντὶ λίθῳ, ἐν ᾧ ἀποθανεῖται ἐν αὐτῷ, οὐκ εἰδώς, καὶ ἐπιπέσῃ ἐπ’ αὐτόν, καὶ ἀποθάνῃ, αὐτὸς δὲ οὐκ ἐχθρὸς αὐτοῦ ἦν οὐδὲ ζητῶν κακοποιῆσαι αὐτόν, 24καὶ κρινεῖ ἡ συναγωγὴ ἀνὰ µέσον τοῦ πατάξαντος καὶ ἀνὰ
µέσον τοῦ ἀγχιστεύοντος τὸ αἷµα κατὰ τὰ κρίµατα ταῦτα, 25καὶ ἐξελεῖται ἡ συναγωγὴ τὸν φονεύσαντα ἀπὸ τοῦ ἀγχιστεύοντος τὸ αἷµα, καὶ ἀποκαταστήσουσιν αὐτὸν ἡ συναγωγὴ εἰς τὴν πόλιν τοῦ φυγαδευτηρίου αὐτοῦ, οὗ κατέφυγεν, καὶ κατοικήσει ἐκεῖ, ἕως ἂν ἀποθάνῃ ὁ ἱερεὺς ὁ µέγας, ὃν ἔχρισαν αὐτὸν τῷ ἐλαίῳ τῷ ἁγίῳ. 26ἐὰν δὲ ἐξόδῳ ἐξέλθῃ ὁ φονεύσας τὰ ὅρια τῆς πόλεως, εἰς ἣν κατέφυγεν ἐκεῖ, 27καὶ εὕρῃ αὐτὸν ὁ ἀγχιστεύων τὸ αἷµα ἔξω τῶν ὁρίων τῆς πόλεως καταφυγῆς αὐτοῦ καὶ φονεύσῃ ὁ ἀγχιστεύων τὸ αἷµα τὸν φονεύσαντα, οὐκ ἔνοχός ἐστιν· 28ἐν γὰρ τῇ πόλει τῆς καταφυγῆς κατοικείτω, ἕως ἂν ἀποθάνῃ ὁ ἱερεὺς ὁ µέγας, καὶ µετὰ τὸ ἀποθανεῖν τὸν ἱερέα τὸν µέγαν ἐπαναστραφήσεται ὁ φονεύσας εἰς τὴν γῆν τῆς κατασχέσεως αὐτοῦ. 29καὶ ἔσται ταῦτα ὑµῖν εἰς δικαίωµα κρίµατος εἰς τὰς γενεὰς ὑµῶν ἐν πάσαις ταῖς κατοικίαις ὑµῶν. — 30πᾶς πατάξας ψυχήν, διὰ µαρτύρων φονεύσεις τὸν φονεύσαντα, καὶ µάρτυς εἷς οὐ µαρτυρήσει ἐπὶ ψυχὴν ἀποθανεῖν. 31καὶ οὐ λήµψεσθε λύτρα περὶ ψυχῆς παρὰ τοῦ φονεύσαντος τοῦ ἐνόχου ὄντος ἀναιρεθῆναι· θανάτῳ γὰρ θανατωθήσεται. 32οὐ λήµψεσθε λύτρα τοῦ φυγεῖν εἰς πόλιν τῶν φυγαδευτηρίων τοῦ πάλιν κατοικεῖν ἐπὶ τῆς γῆς, ἕως ἂν ἀποθάνῃ ὁ ἱερεὺς ὁ µέγας. 33καὶ οὐ µὴ φονοκτονήσητε τὴν γῆν, εἰς ἣν ὑµεῖς κατοικεῖτε· τὸ γὰρ αἷµα τοῦτο φονοκτονεῖ τὴν γῆν, καὶ οὐκ ἐξιλασθήσεται ἡ γῆ ἀπὸ τοῦ αἵµατος τοῦ ἐκχυθέντος ἐπ’ αὐτῆς, ἀλλ’ ἐπὶ τοῦ αἵµατος τοῦ ἐκχέοντος. 34καὶ οὐ µιανεῖτε τὴν γῆν, ἐφ’ ἧς
κατοικεῖτε ἐπ’ αὐτῆς, ἐφ’ ἧς ἐγὼ κατασκηνώσω ἐν ὑµῖν· ἐγὼ γάρ εἰµι κύριος κατασκηνῶν ἐν µέσῳ τῶν υἱῶν Ισραηλ.
36	1Καὶ προσῆλθον οἱ ἄρχοντες φυλῆς υἱῶν Γαλααδ υἱοῦ Μαχιρ υἱοῦ Μανασση ἐκ τῆς φυλῆς
υἱῶν Ιωσηφ καὶ ἐλάλησαν ἔναντι Μωυσῆ καὶ ἔναντι Ελεαζαρ τοῦ ἱερέως καὶ ἔναντι τῶν ἀρχόντων οἴκων πατριῶν υἱῶν Ισραηλ 2καὶ εἶπαν Τῷ κυρίῳ ἡµῶν ἐνετείλατο κύριος ἀποδοῦναι τὴν γῆν τῆς κληρονοµίας ἐν κλήρῳ τοῖς υἱοῖς Ισραηλ, καὶ τῷ κυρίῳ συνέταξεν κύριος δοῦναι τὴν κληρονοµίαν Σαλπααδ τοῦ ἀδελφοῦ ἡµῶν ταῖς θυγατράσιν αὐτοῦ. 3καὶ ἔσονται ἑνὶ τῶν φυλῶν υἱῶν Ισραηλ γυναῖκες, καὶ ἀφαιρεθήσεται ὁ κλῆρος αὐτῶν ἐκ τῆς κατασχέσεως τῶν πατέρων ἡµῶν καὶ προστεθήσεται εἰς κληρονοµίαν τῆς φυλῆς, οἷς ἂν γένωνται γυναῖκες, καὶ ἐκ τοῦ κλήρου τῆς κληρονοµίας ἡµῶν ἀφαιρεθήσεται. 4ἐὰν δὲ γένηται ἡ ἄφεσις τῶν υἱῶν Ισραηλ, καὶ προστεθήσεται ἡ κληρονοµία αὐτῶν ἐπὶ τὴν κληρονοµίαν τῆς φυλῆς, οἷς ἂν γένωνται γυναῖκες, καὶ ἀπὸ τῆς κληρονοµίας φυλῆς πατριᾶς ἡµῶν ἀφαιρεθήσεται ἡ κληρονοµία αὐτῶν. 5καὶ ἐνετείλατο Μωυσῆς τοῖς υἱοῖς Ισραηλ διὰ προστάγµατος κυρίου λέγων Οὕτως φυλὴ υἱῶν Ιωσηφ λέγουσιν. 6τοῦτο τὸ ῥῆµα, ὃ συνέταξεν κύριος ταῖς θυγατράσιν Σαλπααδ λέγων Οὗ ἀρέσκει ἐναντίον αὐτῶν, ἔστωσαν γυναῖκες, πλὴν ἐκ τοῦ δήµου τοῦ πατρὸς αὐτῶν ἔστωσαν γυναῖκες, 7καὶ οὐχὶ περιστραφήσεται κληρονοµία τοῖς υἱοῖς Ισραηλ ἀπὸ φυλῆς ἐπὶ φυλήν, ὅτι ἕκαστος ἐν τῇ κληρονοµίᾳ τῆς φυλῆς τῆς πατριᾶς αὐτοῦ προσκολληθήσονται οἱ υἱοὶ Ισραηλ. 8καὶ πᾶσα θυγάτηρ ἀγχιστεύουσα κληρονοµίαν ἐκ τῶν φυλῶν υἱῶν Ισραηλ ἑνὶ τῶν ἐκ τοῦ δήµου τοῦ πατρὸς αὐτῆς ἔσονται γυναῖκες, ἵνα ἀγχιστεύσωσιν οἱ υἱοὶ Ισραηλ ἕκαστος τὴν κληρονοµίαν τὴν πατρικὴν αὐτοῦ· 9καὶ οὐ περιστραφήσεται κλῆρος ἐκ φυλῆς ἐπὶ φυλὴν ἑτέραν, ἀλλὰ ἕκαστος ἐν τῇ κληρονοµίᾳ αὐτοῦ προσκολληθήσονται οἱ υἱοὶ Ισραηλ. 10ὃν τρόπον συνέταξεν κύριος Μωυσῇ, οὕτως ἐποίησαν θυγατέρες Σαλπααδ, 11καὶ ἐγένοντο Θερσα καὶ Εγλα καὶ Μελχα καὶ Νουα καὶ Μααλα θυγατέρες Σαλπααδ τοῖς ἀνεψιοῖς αὐτῶν· 12ἐκ τοῦ δήµου τοῦ Μανασση υἱῶν Ιωσηφ ἐγενήθησαν γυναῖκες, καὶ ἐγένετο ἡ κληρονοµία αὐτῶν ἐπὶ τὴν φυλὴν δήµου τοῦ πατρὸς αὐτῶν.
13Αὗται αἱ ἐντολαὶ καὶ τὰ δικαιώµατα καὶ τὰ κρίµατα, ἃ ἐνετείλατο κύριος ἐν χειρὶ Μωυσῆ ἐπὶ δυσµῶν Μωαβ ἐπὶ τοῦ Ιορδάνου κατὰ Ιεριχω.
