<!DOCTYPE html>
<html>
<head>
  <meta charset="utf-8">
  <title>Proverbs</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="proverbs">Proverbs</h2>
  <a href="#proverbs1">1</a> <a href="#proverbs2">2</a> <a href=
  "#proverbs3">3</a> <a href="#proverbs4">4</a> <a href="#proverbs5">5</a>
  <a href="#proverbs6">6</a> <a href="#proverbs7">7</a> <a href=
  "#proverbs8">8</a> <a href="#proverbs9">9</a> <a href="#proverbs10">10</a>
  <a href="#proverbs11">11</a> <a href="#proverbs12">12</a> <a href=
  "#proverbs13">13</a> <a href="#proverbs14">14</a> <a href=
  "#proverbs15">15</a> <a href="#proverbs16">16</a> <a href=
  "#proverbs17">17</a> <a href="#proverbs18">18</a> <a href=
  "#proverbs19">19</a> <a href="#proverbs20">20</a> <a href=
  "#proverbs21">21</a> <a href="#proverbs22">22</a> <a href=
  "#proverbs23">23</a> <a href="#proverbs24">24</a> <a href=
  "#proverbs25">25</a> <a href="#proverbs26">26</a> <a href=
  "#proverbs27">27</a> <a href="#proverbs28">28</a> <a href=
  "#proverbs29">29</a>
  <h3 id="proverbs1">1</h3>

  <p><span style="color:#b00e23">(ⲁ̅)</span> ⲙ̅ⲡⲁⲣⲟⲓⲙⲓⲁ ⲛ̅ⲥⲟⲗⲟⲙⲱⲛ ⲡϣⲏⲣⲉ
  ⲛ̅ⲇⲁⲩⲉⲓⲇ ⲡⲉⲧⲁϥⲣ̅ⲣ̅ⲣⲟ ⳉⲙ̅ ⲡⲓⲏ̅ⲗ̅ <span style="color:#b00e23">(ⲃ̅)</span> ⲁⲙ̅ⲙⲉ
  ⲁⲧⲥⲟⲫⲓⲁ ⲙⲛ̅ ⲧⲥⲃⲟⲩ ⲁⲣⲛⲟⲓ̈ⲉ ⲛ̅ϩⲉⲛϣⲉϫⲉ ⲙ̅ⲙⲛ̅ⲧⲣⲙ̅ⲛ̅ϩⲏⲧ <span style=
  "color:#b00e23">(ⲅ̅)</span> ⲁϫⲓ ⲙ̅ⲡⲕⲧⲟ ⲛ̅ϩⲛ̅ϣⲉϫⲉ ⲙⲛ̅ ϩⲛ̅ⲃⲱⲗ ⲛ̅ⲁⲓⲛⲓⲅⲙⲁ ⲁⲣⲛⲟⲓ̈ⲉ
  ⲛ̅ⲟⲩⲇⲓⲕⲁⲓⲟⲥⲩⲛⲏ ⲙ̅ⲙⲓⲉ ⲁⲟⲩ ⲁⲥⲁⲩⲧⲛⲉ ⲛ̅ⲟⲩϩⲉⲡ <span style=
  "color:#b00e23">(ⲇ̅)</span> ϫⲁ ⲉⲓⲛⲁϯ ⲛ̅ⲟⲩⲙⲛ̅ⲧⲣⲙ̅ⲛ̅ϩⲏⲧ ⲛ̅ⲛ̅ⲃⲁⲗϩⲏⲧ ⲁⲟⲩ
  ⲟⲩⲁⲓⲥⲑⲏⲥⲓⲥ ⲙⲛ̅ ⲟⲩⲙⲉⲩⲉ ⲛ̅ⲟⲩϣⲏⲣⲉ ⳉⲏⲙ <span style="color:#b00e23">(ⲉ̅)</span>
  ​ⲡⲥⲟⲫⲟⲥ ⲅⲁⲣ ⲉⲧⲛⲁⲥⲱⲧⲙⲉ ⲁⲛⲉⲓ̈ ϥⲛⲁⲣ̅ϩⲟⲩⲟ ⲥⲟⲫⲟⲥ ​ⲡⲣⲙ̅ⲛ̅ϩⲏⲧ ⲇⲉ ⲛⲁⲧⳉⲡⲟ ⲛⲉϥ
  ⲛ̅ⲟⲩⲣ̅ϩⲙ̅ⲙⲉ <span style="color:#b00e23">(ⲋ̅)</span> ϥⲛⲁⲣ̅ⲛⲟⲓ̈ⲉ ⲛ̅ⲟⲩⲡⲁⲣⲁⲃⲟⲗⲏ
  ⲙⲛ̅ ⲟⲩϣⲉϫⲉ ⲉϥϩⲏⲡ ⲛ̅ϣⲉϫⲉ ⲛ̅ⲛ̅ⲥⲟⲫⲟⲥ ⲙⲛ̅ ⲛⲟⲩⲁⲓⲛⲓⲅⲙⲁ <span style=
  "color:#b00e23">(ⲍ̅)</span> ⲧⲁⲣⲭⲏ ⲛ̅ⲧⲥⲟⲫⲓⲁ ⲧⲉ ⲧϩⲛⲱϩⲉ ⲙ̅ⲡⲛⲟⲩⲧⲉ ⲛⲁⲛⲟⲩ
  ⲧⲙⲛ̅ⲧⲣⲙ̅ⲛ̅ϩⲏⲧ ⲇⲉ ⲛ̅ⲟⲩⲁⲛ ⲛⲓⲙ ⲉⲧⲛⲁⲉⲉⲥ ⲧⲁⲣⲭⲏ ⲇⲉ ⲛ̅ⲧⲁⲓⲥⲑⲏⲥⲓⲥ ⲡⲉ ⲣ̅ⲙⲛ̅ⲧⲙⲁⲉⲓ ⲛⲟⲩⲛⲧⲉ
  ⲛ̅ⲁⲥⲉⲃⲏⲥ ⲇⲉ ⲁⲩⲛⲁⳉⲱⲥϥ ⲛ̅ⲧⲥⲟⲫⲓⲁ ⲙⲛ̅ ⲧⲥⲃⲟⲩ <span style=
  "color:#b00e23">(ⲏ̅)</span> ⲥⲱⲧⲙⲉ ⲡⲁϣⲏⲣⲉ ⲁⲧⲥⲃⲟⲩ ⲙ̅ⲡⲕ̅ⲉⲓⲱⲧ ⲁⲟⲩ ⲙⲛ̅ⲕⲟⲩ ⲛ̅ⲥⲱⲕ
  ⲛ̅ⲛⲁⲛⲥⲙ̅ⲙⲉ ⲛ̅ⲧⲕ̅ⲙⲱ <span style="color:#b00e23">(ⲑ̅)</span> ⲕⲛⲁϫⲓ ⲅⲁⲣ ⲛ̅ⲟⲩⲕⲗⲁⲙ
  ⲛ̅ϩⲙⲁⲧ ⲁϫⲛ̅ ⲧⲕⲁⲡⲉ ⲁⲟⲩ ⲟⲩⲕⲗⲉⲗ ⲛ̅ⲛⲟⲩⲃ ⲁⲡⲕ̅ⲙⲉⲕϩ̅ <span style=
  "color:#b00e23">(ⲓ̅)</span> ⲡⲁϣⲏⲣⲉ ⲙⲛ̅ⲧⲉ ϩⲉⲛⲣⲱⲙⲉ ⲛ̅ⲣⲉϥⲣ̅ⲛⲁⲃⲉ ⲣ̅ⲡⲗⲁⲛⲁ ⲙ̅ⲙⲁⲕ
  ⲟⲩⲇⲉ ⲙⲛ̅ ⲟⲩⲱⳉⲉ ⲁⲩϣⲁⲥⲉⲡⲥⲱⲡⲕ̅ ⲉⲩϫⲟⲩ ⲙ̅ⲙⲁⲥ <span style=
  "color:#b00e23">(ⲓ̅ⲁ̅)</span> ϫⲉ ⲁⲙⲟⲩ ⲛⲉⲙⲉⲛ ⲕⲣ̅ⲕⲟⲓⲛⲟⲛⲉⲓ ⲁⲡⲓⳉⲱⲧⲃⲉ ⲧⲛ̅ϩⲱⲡ ⲇⲉ
  ⲁⲡⲕⲁϩ ⲛ̅ⲟⲩⲣⲱⲙⲉ ⲛ̅ⲇⲓⲕⲁⲓⲟⲥ ⳉⲛ̅ ⲟⲩϫⲓⲛ̅ϭⲁⲛⲥ̅ <span style=
  "color:#b00e23">(ⲓ̅ⲃ̅)</span> ⲧⲛ̅ⲁⲙⲕϥ̅ ⲇⲉ ⲛ̅ⲧⳉⲉ ⲛ̅ⲁⲙⲛ̅ⲧⲉ ⲉϥⲁⲛⳉ ⲁⲟⲩ ⲧⲛ̅ϥⲓ
  ⲙ̅ⲡϥ̅ⲣ̅ⲡⲙⲉⲩⲉ ⲁⲃⲁⲗ ϩⲓϫⲙ̅ ⲡⲕⲁϩ <span style="color:#b00e23">(ⲓ̅ⲅ̅)</span> ⲧⲛ̅ⳉⲡⲟ
  ⲇⲉ ⲛⲉⲛ ⲛ̅ⲛⲉϥϩⲛⲁⲩⲉ ⲉⲧⲛⲁϣⲱⲟⲩ ⲧⲙ̅ⲙⲁϩ ⲛ̅ⲛ̅ⲏⲉⲓ ⲛⳉⲱⲗ <span style=
  "color:#b00e23">(ⲓ̅ⲇ̅)</span> ⲕⲧⲱⲕⲉ ⲙ̅ⲡⲕ̅ⲕⲗⲏⲣⲟⲥ ⲛⲉⲙⲉⲛ ⲧⲉ ⲟⲩⲧⲱⲙⲉ ⲛ̅ⲟⲩⲱⲧ ⳉⲱⲡⲉ
  ⲛⲉⲛ <span style="color:#b00e23">(ⲓ̅ⲉ̅)</span> ⲡⲁϣⲏⲣⲉ ⲙⲛ̅ⲃⲱⲕ ϩⲓ ⲡⳉⲟ ⲛⲉⲙⲉⲩ ⲣⲓⲕ̅
  ⲧⲕ̅ⲟⲩⲣⲏⲧⲉ ⲇⲉ ⲁⲃⲁⲗ ϩⲓ ⲛⲟⲩⳉⲱⲟⲩ <span style="color:#b00e23">(ⲓ̅ⲋ̅)</span> ⲁ
  ⲛⲟⲩⲟⲩⲣⲏⲧⲉ ⲅⲁⲣ ⲡⲏⲧ ⲁⲧⲕⲁⲕⲓⲁ ⲁⲟⲩ ⲁⲩϭⲗⲁⲙ ⲁⳉⲱⲗ ⲥⲛⲁϥ ⲁⲃⲁⲗ <span style=
  "color:#b00e23">(ⲓ̅ⲍ̅)</span> ⲁⲩⲡⲱⲣⳉ ϣⲛⲉ ⲅⲁⲣ ⲉⲛ ⲁⲃⲁⲗ ⲁⲛ̅ϩⲁⲗⲉⲧⲉ ⳉⲛ̅
  ⲟⲩϫⲓⲛ̅ϭⲁⲛⲥ̅ <span style="color:#b00e23">(ⲓ̅ⲏ̅)</span> ⲛ̅ⲧⲁⲩ ⲅⲁⲣ ⲁⲩⲣ̅ⲙⲉⲧⲉⲭⲉ
  ⲁϩⲉⲛⲥⲛⲟⲟϥ ⲉⲩⲥⲱⲟⲩϩ ⲡⲉⲧϩⲁⲩ ⲛⲉⲩ ⲁⳉⲟⲩⲛ <span style="color:#b00e23">(ⲓ̅ⲑ̅)</span>
  ⲛⲉⲓ̈ ⲛⲉ ⲛ̅ⳉⲱⲟⲩ ⲛ̅ⲟⲩⲁⲛ ⲛⲓⲙ ⲉⲧϫⲱⲕ ⲁⲃⲁⲗ ⲛ̅ⲛ̅ⲛⲁⲃⲉ <span style=
  "color:#b00e23">(ⲓ̅ⲏ̅)</span> ⲡⳉⲁⲣⳉⲣⲉ ⲇⲉ ⲛ̅ⲛ̅ⲣⲱⲙⲉ ⲙ̅ⲡⲁⲣⲁⲛⲟⲙⲟⲥ ϩⲁⲩⲉ
  <span style="color:#b00e23">(ⲓ̅ⲑ̅)</span> ⲁⲩⲛⲁⲧⲉⲕⲟ ⲅⲁⲣ ⲛ̅ⲧⲟⲩⲯⲩⲭⲏ ⳉⲛ̅
  ⲧⲟⲩⲙⲛ̅ⲧⳉⲉϥⲧ̅ <span style="color:#b00e23">(ⲕ̅)</span> ⲥⲉⲥⲙⲟⲩ ⲇⲉ ⲁⲧⲥⲟⲫⲓⲁ ⳉⲛ̅
  ⲛ̅ⳉⲓⲣⲉⲩ ⲁⲟⲩ ⲟⲩⲛ̅ⲧⲉⲥ ⲡⲁⲣϩⲏⲥⲓⲁ ϩⲓ ⲙ̅ⲡⲗⲁⲧⲓⲁ <span style=
  "color:#b00e23">(ⲕ̅ⲁ̅)</span> ⲥⲉⲧⲁϣⲉⲁⲉⲓϣ ⲇⲉ ⲙ̅ⲙⲁⲥ ϩⲓϫⲛ̅ ⲛ̅ⲕⲟϩ̅ ⲛ̅ⲛ̅ⲥⲁⲃⲧⲉ
  ⳉⲁⲣⲉⲥϫⲟⲟⲥ ⲇⲉ ⲉⲥⲧⲏⲕ ⲛ̅ϩⲏⲧ ϩⲓϫⲛ̅ ⲙ̅ⲡⲩⲗⲏ ⲛ̅ⲙ̅ⲡⲟⲗⲓⲥ <span style=
  "color:#b00e23">(ⲕ̅ⲃ̅)</span> ϫⲉ ⲛ̅ⲟⲩⲁⲉⲓϣ ⲛⲓⲙ ⲉ ⲛ̅ⲃⲁⲗϩⲏⲧ ϭⲁⲗϫ ⲛ̅ⲧⲇⲓⲕⲁⲓⲟⲥⲩⲛⲏ
  ⲥⲉⲛⲁϫⲓϣⲓⲡⲉ ⲉⲛ ⲛ̅ⲁⲑⲏⲧ ⲇⲉ ⲁⲩⲉ ⲛ̅ⲣⲉϥⲣ̅ⲉⲡⲓⲑⲩⲙⲉⲓ ⲁⲡϣⲱⲥ ⲛ̅ⲧⲁⲣⲟⲩⲣ̅ⲁⲥⲉⲃⲏⲥ ⲁⲩⲙⲥ̅ⲧⲉ
  ⲧⲁⲓⲥⲑⲏⲥⲓⲥ <span style="color:#b00e23">(ⲕ̅ⲅ̅)</span> ⲁⲟⲩ ⲁⲩⳉⲱⲡⲉ ⲉⲩϭⲏⲡ ⲁϩⲛ̅ϫⲡⲓⲟ
  ⲉⲓⲥ ⲧⲉ ϯⲛⲁϫⲟⲩ ⲛⲏⲧⲛ̅ ⲙ̅ⲡϣⲉϫⲉ ⲛ̅ⲧⲁⲡⲛⲟⲏ ϯⲛⲁⲧⲥⲉⲃⲟⲧⲏⲛⲉ ⲇⲉ ⲁⲡⲁϣⲉϫⲉ <span style=
  "color:#b00e23">(ⲕ̅ⲇ̅)</span> ⲉⲡⲉⲓⲇⲏ ⲇⲉ ⲁⲉⲓⲙⲟⲩⲛⲧⲉ ⲁⲣⲱⲧⲛⲉ. ⲙ̅ⲡⲉⲧⲛ̅ⲥⲱⲧⲙⲉ ⲁⲣⲁⲉⲓ
  ⲁⲟⲩ ⲁⲉⲓⲡⲱⲣⳉ ⲛⲁϣⲉϫⲉ ⲁⲃⲁⲗ ⲙ̅ⲡⲉⲧⲛ̅ϯϩⲧⲏⲧⲛⲉ <span style=
  "color:#b00e23">(ⲕ̅ⲉ̅)</span> ⲁⲗⲗⲁ ⲁⲧⲉⲧⲛ̅ⲥⲧⲟ ⲁⲃⲁⲗ ⲛ̅ⲛⲁϣⲁϫⲛⲉ ⲁⲟⲩ
  ⲁⲧⲉⲧⲛ̅ⲣ̅ⲁⲧⲥⲱⲧⲙⲉ ⲥⲉ ⲛⲁϫⲡⲓⲟ​ <span style="color:#b00e23">(ⲕ̅ⲋ̅)</span> ⲉⲧⲃⲉ
  ⲡⲉⲓ̈ ϩⲟⲩⲟⲩⲧ ϯⲛⲁⲥⲱⲃⲉ ⲥⲉ ⲡⲉⲧⲛ̅ⲧⲉⲕⲟ ϯⲛⲁⲣⲉϣⲉ ⲇⲉ ⲙ̅ⲙⲱⲧⲛⲉ ⲁϣⲁ ⲡⲧⲉⲕⲟ ⲉⲓ ⲁϫⲱⲧⲛ̅
  <span style="color:#b00e23">(ⲕ̅ⲍ̅)</span> ⲁⲟⲩ ⲁϣⲁ ⲡⳉⲧⲁⲣⲧⲣⲉ ⲧⲉϩⲉⲧⲏⲛⲉ ⳉⲛ̅
  ⲟⲩⲥⳉⲛⲉ ⲧⲉ ⲡⳉⲁⲣⳉⲣⲉ ⲉⲓ ⲁϫⲱⲧⲛⲉ ⲛ̅ⲧⳉⲉ ⲛ̅ⲟⲩⳉⲁⲧⲏⲟⲩ ⲏ ⲁϣⲁ ⲡⲧⲉⲕⲟ ⲉⲓ ⲁϫⲱⲧⲛⲉ ⲁⲟⲩ ⲁϣⲁ
  ⲟⲩⲑⲗⲓⲯⲉⲓⲥ ⲉⲓ ⲛⲏⲧⲛⲉ ⲙⲛ̅ ⲟⲩⲕⲧⲟ ⲁⲣⲱⲧⲛⲉ​ <span style=
  "color:#b00e23">(ⲕ̅ⲏ̅)</span> ⲥⲛⲁⳉⲱⲡⲉ ⲅⲁⲣ ⲧⲉⲧⲛ̅ⲙⲟⲩⲛⲧⲉ ⲁϩⲣⲏⲓ̈ ⲟⲩⲃⲏⲓ̈ ⲁⲛⲁⲕ ⲇⲉ
  ⲧⲁⲧⲙ̅ⲥⲱⲧⲙⲉ ⲁⲣⲱⲧⲛⲉ ⲛⲉⲑⲁⲩ ⲛⲁϣⲓⲛⲉ ⲛ̅ⲥⲱⲉⲓ ⲥⲉⲧⲙ̅ϭⲛ̅ⲧ <span style=
  "color:#b00e23">(ⲕ̅ⲑ̅)</span> ⲁⲩⲙⲥ̅ⲧⲉ ⲧⲥⲟⲫⲓⲁ ⲅⲁⲣ ⲁⲟⲩ ⲙ̅ⲡⲟⲩⲥⲱⲧⲡ̅ ⲛⲉⲩ
  ⲛ̅ⲧⲙⲛ̅ⲧⲙⲁⲉⲓ ⲛⲟⲩⲛⲧⲉ <span style="color:#b00e23">(ⲗ̅)</span> ⲁⲟⲩ ⲙ̅ⲡⲟⲩⲟⲩⲱⳉⲉ
  ⲁϯϩⲧⲏⲩ ⲁⲛⲁϣⲁϫⲛⲉ ⲁⲩⲱⲗⲕ̅ ϣⲉ ⲇⲉ ⲥⲉ ⲛⲁϫⲡⲓⲟ <span style=
  "color:#b00e23">(ⲗ̅ⲁ̅)</span> ⲉⲧⲃⲉ ⲡⲉⲓ ϭⲉ ⲥⲉⲛⲁⲟⲩⲱⲙ ⲛ̅ⲛ̅ⲕⲁⲣⲡⲟⲥ ⲙ̅ⲡⲟⲩⳉⲟ ⲁⲟⲩ
  ⲥⲉⲛⲁⲥⲉⲓ ⲛ̅ⲧⲟⲩⲙⲛ̅ⲧⳉⲉϥⲧⲉ <span style="color:#b00e23">(ⲗ̅ⲃ̅)</span> ⲁⲃⲁⲗ ⲅⲁⲣ ϫⲉ
  ⲁⲩϫⲓ ⲛ̅ϩⲉⲛⲗⲓⲗⲁⲩⲉ ⳉⲏⲙ ⲛ̅ϭⲁⲛⲥ̅ ⲥⲉⲛⲁⳉⲁⲧⲃⲟⲩ ⲁⲟⲩ ⲡϫⲛⲟ ⲛⲁⲧⲉⲕⲟ ⲛ̅ⲛ̅ⲁⲥⲉⲃⲏⲥ
  <span style="color:#b00e23">(ⲗ̅ⲅ̅)</span> ⲡⲉⲧⲥⲱⲧⲙⲉ ⲇⲉ ⲁⲣⲁⲉⲓ ⲛⲁⲙ̅ⲧⲁⲛ ⲙ̅ⲙⲁϥ ⳉⲛ
  ⲟⲩⲉⲓⲣⲏⲛⲏ ⲉϥⲧⲁϫⲣⲁⲉⲓⲧ ⲁⲟⲩ ϥⲛⲁϭⲟⲩ ⲁϫⲛ̅ ϩⲛⲱϩⲉ ⲁⲃⲁⲗ ⳉⲙ̅ ⲡⲉⲑⲁⲩ ⲛⲓⲙ</p>

  <h3 id="proverbs2">2</h3>

  <p><span style="color:#b00e23">(ⲁ̅)</span> ⲡⲁϣⲏⲣⲉ ⲁⲕϣⲁϫⲓ ⲛ̅ⲛ̅ϣⲉϫⲉ ⲛ̅ⲧⲁⲉⲛⲧⲟⲗⲏ
  ⲕϩⲁⲡⲟⲩ ⳉⲁϩⲧⲏⲕ <span style="color:#b00e23">(ⲃ̅)</span> ⲡⲕⲙⲉⲉϫⲉ ⲛⲁⲥⲱⲧⲙⲉ ⲥⲉ
  ⲧⲥⲟⲫⲓⲁ ⲡⲉ ⲁⲟⲩ ⲕⲛⲁϯ ⲙ̅ⲡⲕ̅ϩⲏⲧ ⲛ̅ⲧⲙⲛ̅ⲧⲥⲁⲃⲉ ⲕⲧⲉⲉⲥ ⲇⲉ ⲙ̅ⲡⲕ̅ϣⲏⲣⲉ ⲛ̅ⲥⲃⲟⲩ
  <span style="color:#b00e23">(ⲅ̅)</span> ⲉⳉⲱⲡⲉ ⲅⲁⲣ ⲁⲕϣⲁⲙⲟⲩⲧⲉ ⲁⲧⲥⲟⲫⲓⲁ ⲕⲙⲟⲩⲧⲉ ⲇⲉ
  ⲁⲧⲁⲓⲥⲑⲏⲥⲓⲥ ⳉⲛ̅ ⲟⲩⲛⲁϭ ⲛ̅ⲥⲙⲉⲓ ⲕϣⲓⲛⲉ ⲇⲉ ⲛ̅ⲥⲱⲥ ⲛ̅ⲧⳉⲉ ⲛ̅ϩⲉⲛⲉϩⲟ <span style=
  "color:#b00e23">(ⲇ̅)</span> ⲁⲟⲩ ⲕⳉⲁⲧⳉⲧ̅ ⲛ̅ⲥⲱⲥ ⳉⲛ̅ ⲟⲩⲟⲩⲣⲁⲧ <span style=
  "color:#b00e23">(ⲉ̅)</span> ⲧⲟⲧⲉ ⲕⲛⲁⲛⲟⲉⲓ ⲛ̅ⲧⲙⲛ̅ⲧⲙⲁⲉⲓ ⲛⲟⲩⲧⲉ ⲡⲉ ⲕ̅ϭⲓⲛⲉ
  ⲛ̅ⲧⲁⲓⲥⲑⲏⲥⲓⲥ ⲉⲧⲟⲩⲁⲁⲃⲉ ⲧⲉ ⲧⲕⲟⲩⲣⲏⲧⲉ ⲧⲙϫⲓ ϫⲣⲁⲡ <span style=
  "color:#b00e23">(ⲋ̅)</span> ⲡⲛⲟⲩⲧⲉ ⲅⲁⲣ ⲛⲁϯ ⲛⲉⲕ ⲛ̅ⲧⲥⲟⲫⲓⲁ ⲁⲃⲁⲗ ⳉⲛ̅ ⲣⲱϥ ⲙⲛ̅
  ⲟⲩⲁⲓⲥⲑⲏⲥⲓⲥ ⲙⲛ̅ ⲟⲩⲙⲛ̅ⲧⲣⲙ̅ⲛ̅ϩⲏⲧ <span style="color:#b00e23">(ⲍ̅)</span> ⲁⲟⲩ
  ⳉⲁⲣⲉϥⲥⲱⲟⲩϩ ⲟⲩⲃⲟⲏⲑⲉⲓⲁ ⲁⳉⲟⲩⲛ ⲛ̅ⲛ̅ⲇⲓⲕⲁⲓⲟⲥ ⲉϥⲣ̅ⲛⲁϩⲧⲉ ⲁⲛⲟⲩⳉⲱⲟⲩ <span style=
  "color:#b00e23">(ⲏ̅)</span> ⲉϥⲉⲣⲏϩⲧⲉ ⲁⲛⳉⲱⲟⲩ ⲛ̅ⲧⲙⲓⲉ ⳉⲁⲣⲉϥϯϩⲧⲏϥ ⲇⲉ ⲁⲛⳉⲱⲟⲩ
  ⲛ̅ⲛ̅ⲛⲁⲏⲧ <span style="color:#b00e23">(ⲑ̅)</span> ⲧⲉⲓ̈ ⲧⲉ ⲧⳉⲉ ⲛ̅ϩⲟⲩⲟ
  ⲉⲧⲕ̅ⲛⲁⲣ̅ⲛⲟⲓ̈ⲉ ⲛ̅ⲧⲇⲓⲕⲁⲓⲟⲥⲩⲛⲏ ⲙⲛ̅ ⲧⲙⲓⲉ ⲟⲩⲛ̅ⲧⲉ ⲧⲙⲓⲉ ⲅⲁⲣ ϩⲉⲛⳉⲱⲟⲩ ⲉⲩⲥⲟⲩⲧⲱⲛ ⲁⲟⲩ
  ⳉⲁⲣⲉ ⲛ̅ⳉⲱⲟⲩ ⲙ̅ⲡ​ⲡⲉⲧⲛⲁⲛⲟⲩϥ ⲥⲁⲩⲧⲛⲉ <span style="color:#b00e23">(ⲓ̅)</span> ⲁϣⲁ
  ⲧⲥⲟⲫⲓⲁ ⲅⲁⲣ ⲉⲓ ⲁⲡⲕ̅ϩⲏⲧ ⲁⲟⲩ ⲕⲙⲉⲩⲉ ⲁⲧⲁⲓⲥⲑⲏⲥⲓⲥ ϫⲉ ⲛⲁⲛⲟⲩⲥ ⲛ̅ⲧⲕ̅ⲯⲩⲭⲏ <span style=
  "color:#b00e23">(ⲓ̅ⲁ̅)</span> ⲡϣⲁϫⲛⲉ ⲉⲧⲛⲁⲛⲟⲩϥ ⲛⲁⲉⲣⲏϩ ⲁⲣⲁⲕ ⲡⲉ ⲧⲉ ⲡⲙⲉⲩⲉ
  ⲉⲧⲟⲩⲁⲁⲃⲉ ϯϩⲧⲏϥ ⲁⲣⲁⲕ <span style="color:#b00e23">(ⲓ̅ⲃ̅)</span> ϫⲁϥⲛⲁⲛⲁϩⲙⲉⲕ
  ⲁⲩⳉⲟ ⲉϥϩⲁⲩ ⲁⲟⲩ ⲁⲩⲣⲱⲙⲉ ⲉϥϫⲉ ⲗⲁⲩⲉ ⲉⲛ ⲙ̅ⲙⲓⲉ <span style=
  "color:#b00e23">(ⲓ̅ⲅ̅)</span> ⲱ ⲛⲉⲧⲕⲟⲩ ⲛ̅ⲥⲱⲟⲩ ⲛ̅ⲛ̅ⳉⲱⲟⲩ ⲉⲧⲥⲟⲩⲧⲱⲛ ⲉⲧⲥⲱⲧⲡ̅ ⲛⲉⲩ
  ⲛ̅ⲛ̅ⳉⲱⲟⲩ ⲛ̅ⲕⲉⲕⲉ <span style="color:#b00e23">(ⲓ̅ⲇ̅)</span> ⲉⲧⲣ̅ⲉⲩⲫⲣⲁⲛⲉ ⲁϫⲛ̅
  ⲛ̅ⲣⲉϥⲣ̅ⲡⲉⲑⲁⲩ ⲉⲧⲥⲱⲃⲉ ⲁϫⲛ̅ ⲛⲉⲧϩⲁⲩ <span style="color:#b00e23">(ⲓ̅ⲉ̅)</span>
  ⲛⲉⲓ̈ ⲉⲧⲉ ⲛⲟⲩⳉⲱⲟⲩ ϭⲁⲩϭ ⲁⲟⲩ ⲉⲛⲟⲩⲙⲁⲙ̅ⲙⲁϩⲉ ϫⲏⲩ ⲛ̅ⲕⲁⲧⲥ̅ <span style=
  "color:#b00e23">(ⲓ̅ⲋ̅)</span> ⲁⲧⲕⲟⲩⲉⲓ̈ⲉ ⲁⲃⲁⲗ ⲙ̅ⲡⳉⲟ ⲉⲧⲥⲟⲩⲧⲱⲛ ⲁⲟⲩ ⲁⲉⲉⲕ ⲛ̅ϣⲙ̅ⲙⲟ
  ⲁⲧⲅⲛⲱⲙⲏ ⲛ̅ⲛ̅ⲇⲓⲕⲁⲓⲟⲥ <span style="color:#b00e23">(ⲓ̅ⲍ̅)</span> ⲡⲁϣⲏⲣⲉ ⲙⲛ̅ⲧⲉ
  ⲟⲩϣⲁϫⲛⲉ ⲉϥϩⲁⲩ ⲧⲉϩⲁⲕ ⲡⲉⲉⲓ ⲉⲧⲕⲟⲩ ⲛ̅ⲥⲱϥ ⲛ̅ⲧⲥⲃⲟⲩ ϫⲛ̅ ⲛ̅ⲧϥ̅ⲙⲛ̅ⲧⲗⲓⲗⲟⲩ ⲁⲟⲩ ⲉⲧⲁⲃϣ̅
  ⲁⲧⲇⲓⲁⲑⲏⲕⲏ ⲉⲧⲟⲩⲁⲁⲃⲉ <span style="color:#b00e23">(ⲓ̅ⲏ̅)</span> ⲁϥⲕⲁ ⲡϥ̅ⲏⲉⲓ ⲅⲁⲣ
  ⳉⲁϩⲧⲉ ⲡⲙⲟⲩ ⲁⲟⲩ ⲁ ⲛⲉϥⲙⲁⲙ̅ⲙⲁϩⲉ ⲙⲛ̅ ⲛ̅ⲣⲱⲙⲉ ⳉⲁϩⲧⲉ ⲁⲙⲛ̅ⲧⲉ <span style=
  "color:#b00e23">(ⲓ̅ⲑ̅)</span> ⲛⲉ ⲟⲩⲁⲛ ⲛⲓⲙ ⲉⲧⲥⲁⲩⲛⲉ ⲁⲣⲁϥ ⲕⲧⲁⲩ ⲁⲟⲩ ⲛⲟⲩⲧⲉϩⲟ
  ⲛ̅ⳉⲱⲟⲩ ⲙ̅ⲡⲱⲛⳉ ⲁⲗⲗⲁ ⲥⲉⲛⲁⲣ̅ ⲡⲕⲉⲣ̅ϩⲧⲏⲟⲩ. ⲛⲉ ⲛ̅ⲣⲁⲙⲡⲉ ⲅⲁⲣ ⲙ̅ⲡⲱⲛⳉ ⲧⲉϩⲁⲩ
  <span style="color:#b00e23">(ⲕ̅)</span> ⲉⲛⲁⲩⲙⲁϩⲉ ⲅⲁⲣ ϩⲓ ⲛ̅ⳉⲱⲟⲩ ⲉⲧⲛⲁⲛⲟⲩⲟⲩ
  ⲛⲁⲩ​ⲛⲁϭⲛ̅ ⲛ̅ⳉⲱⲟⲩ ⲡⲉ ⲛ̅ⲛ̅ⲇⲓⲕⲁⲓⲟⲥ ⲉⲩⲥⲗⲉϭⲗⲁϭⲧ <span style=
  "color:#b00e23">(ⲕ̅ⲁ̅)</span> ⲛⲉⲧⲛⲁⲛⲟⲩⲟⲩ ⲛⲁⲟⲩⲱϩ ϩⲓϫⲙ̅ ⲡⲕⲁϩ ⲛ̅ⲃⲁⲗϩⲏⲧ ⲇⲉ
  ⲛⲁϣⲱϫⲡ̅ ϩⲓϫⲱϥ ϫⲉ ⲛⲉⲧⲥⲟⲩⲧⲁⲛⲧ ⲛⲁⲟⲩⲱϩ ϩⲓϫⲙ̅ ⲡⲕⲁϩ ⲁⲟⲩ ⲛⲉⲧⲟⲩⲁⲁⲃⲉ ⲛⲁϣⲱϫⲡ̅ ϩⲓϫⲱϥ
  <span style="color:#b00e23">(ⲕ̅ⲃ̅)</span> ⲥⲉⲛⲁⲱϫⲛⲉ ⲛ̅ⲧⲁⲩⲛ̅ ⲛ̅ⲁⲥⲉⲃⲏⲥ ϩⲓϫⲙ̅
  ⲡⲕⲁϩ ⲁⲟⲩ ⲙ̅ⲡⲁⲣⲁⲛⲟⲙⲟⲥ ⲥⲉⲛⲁϥⲁⲧⲟⲩ ⲁⲃⲁⲗ ϩⲓϫⲱϥ</p>

  <h3 id="proverbs3">3</h3>

  <p><span style="color:#b00e23">(ⲁ̅)</span> ⲡⲁϣⲏⲣⲉ ⲙⲛ̅ⲣ̅ⲡⲱⲃⳉ ⲛ̅ⲛⲁⲁⲛⲥⲙ̅ⲙⲉ ⲁⲟⲩ
  ⲙⲁⲣⲉ ⲡⲕ̅ϩⲏⲧ ⲉⲣⲏϩ ⲁⲛⲁϣⲉϫⲉ <span style="color:#b00e23">(ⲃ̅)</span> ⲥⲉⲛⲁⲟⲩⲱϩ ⲅⲁⲣ
  ⲁⲣⲁⲕ ⲛ̅ⲟⲩⲛⲁϭ ⲛ̅ⲁϩⲉ ⲙⲛ̅ ϩⲉⲛⲣⲙⲡⲉⲩⲉ ⲛ̅ⲱⲛⳉ ⲙⲛ̅ ⲟⲩⲉⲓⲣⲏⲛⲏ <span style=
  "color:#b00e23">(ⲅ̅)</span> ⲙⲛ̅ⲧⲉ ⲙ̅ⲙⲛ̅ⲧⲛⲁⲉ ⲇⲉ ⲕⲁⲁⲕ ⲙⲛ̅ ⲧⲡⲓⲥⲧⲓⲥ ⲙⲛ̅ ⲧⲙⲓⲉ
  ⲙⲁⲣⲟⲩ ⲇⲉ ⲁⲡⲕ̅ⲙⲉⲉⲕϩ̅. ⲧⳉⲡⲟ ⲇⲉ ⲛⲉⲕ ⲛ̅ⲟⲩϩⲙⲁⲧ <span style=
  "color:#b00e23">(ⲇ̅)</span> ⲙⲛ̅ ⲟⲩⲙⲉⲩⲉ ⲉⲛⲁⲛⲟⲩϥ ⲙ̅ⲡⲙ̅ⲧⲟ ⲁⲃⲁⲗ ⲙ̅ⲡϫⲁⲉⲓⲥ ⲙⲛ̅
  ⲛ̅ⲣⲱⲙⲉ <span style="color:#b00e23">(ⲉ̅)</span> ⳉⲱⲡⲉ ⲉⲕⲛⲁϩⲧⲉ ⳉⲙ̅ ⲡⲕ̅ϩⲏⲧ ⲧⲏⲣϥ
  ⲁⲡⲛⲟⲩⲧⲉ ⲁⲟⲩ ⲙⲛ̅ϫⲓⲥⲉ ⲙ̅ⲙⲁⲕ ⲁϫⲛ̅ ⲧⲕ̅ⲥⲟⲫⲓⲁ <span style=
  "color:#b00e23">(ⲋ̅)</span> ⲟⲩⲁⲛϩⲥ̅ ⲁⲃⲁⲗ ϩⲓ ⲛⲉⲕⳉⲱⲟⲩ ⲧⲏⲣⲟⲩ ϫⲉⲕⲁⲁⲥ ⲁⲥⲛⲁⲥⲁⲩⲧⲛⲉ
  ⲛ̅ⲛⲉⲕⳉⲱⲟⲩⲉ ⲧⲉ ⲧⲕ̅ⲟⲩⲣⲏⲧⲉ ⲧⲙⲛ̅ϫⲓ. ϫⲣⲁⲡ <span style="color:#b00e23">(ⲍ̅)</span>
  ⲙⲛ̅ⳉⲱⲡⲉ ⲛⲉⲕ ⲛ̅ⲥⲁⲃⲉ ⲟⲩⲁϩⲉⲉⲧⲕ̅ ⲣ̅ϩⲛⲱϩⲉ ⲛ̅ⲧⲁϥ ϩⲏⲧϥ̅ ⲙ̅ⲡⲛⲟⲩⲛⲧⲉ ⲕⲣⲉⲕⲧⲕ̅ ⲁⲃⲁⲗ
  ⲙ̅ⲡⲉⲑⲁⲩ ⲛⲓⲙ <span style="color:#b00e23">(ⲏ̅)</span> ⲧⲟⲧⲉ ⲟⲩⲛ̅ ⲟⲩⲧⲗ̅ϭⲟ ⲛⲁⳉⲱⲡⲉ
  ⲙ̅ⲡⲕ̅ⲥⲱⲙⲁ ⲁⲟⲩ ​ⲟⲩϥⲓ ⲡⲣⲁⲩϣ ⲛ̅ⲛⲉⲕⲕⲉⲉⲥ <span style="color:#b00e23">(ⲑ̅)</span>
  ⲡⲁϣⲏⲣⲉ ⲙⲁⲧⲁⲉⲓⲟ ⲡⲛⲟⲩⲛⲧⲉ ⲁⲃⲁⲗ ⳉⲛ̅ ⲛⲉⲕⳉⲓⲥⲉ ⲙ̅ⲙⲓⲉ ⲁⲟⲩ ⲕϯ ⲛⲉϥ ⲛ̅ⲛ̅ⲁⲡⲁⲣⲭⲏ ⲁⲃⲁⲗ ⳉⲛ̅
  ⲛ̅ⲕⲁⲣⲡⲟⲥ ⲛ̅ⲧⲕ̅ⲇⲓⲕⲁⲓⲟⲥⲩⲛⲏ <span style="color:#b00e23">(ⲓ̅)</span> ϫⲉ ⲁ
  ⲛⲉⲕⲧⲁⲙⲓⲟⲛ ⲛⲁⲙⲟⲩϩ ⲛ̅ⲥⲟⲩⲟ ⲁⲟⲩ ⲧⲉ ⲛⲉⲕⲉⲓⲁⲙ ⲙⲟⲩϩ ⲛ̅ⲏⲣⲡ <span style=
  "color:#b00e23">(ⲓ̅ⲁ̅)</span> ⲡⲁϣⲏⲣⲉ ⲙⲛ̅ⲣ̅ϩⲏⲧ ⳉⲏⲙ ⳉⲛ̅ ⲧⲥ̅ⲃⲟⲩ ⲙ̅ⲡϫⲁⲉⲓⲥ ⲟⲩⲧⲉ
  ⲙⲛ̅ϣⲱⲥⲙⲉ ⲉⲩϫⲡⲓⲟ ⲙ̅ⲙⲁⲕ ⲁⲃⲁⲗ ϩⲓⲧⲟⲟⲧϥ̅ <span style="color:#b00e23">(ⲓ̅ⲃ̅)</span>
  ⳉⲁⲣⲉ ⲡⲛⲟⲩⲛⲧⲉ ⲅⲁⲣ ϯⲥⲃⲟⲩ ⲙ̅ⲡⲉⲧϥⲙⲉⲓ̈ⲉ ⲙ̅ⲙⲁϥ ⳉⲁⲣⲉϥⲣ̅ⲙⲁⲥⲧⲓⲅⲟⲩ ⲇⲉ ⲛ̅ϣⲏⲣⲉ ⲛⲓⲙ
  ⲉⲧϥ̅ⲛⲁϣⲁⲡⲟⲩ ⲁⲣⲁϥ ⲛ̅ⲧⲁϥ ⲅⲁⲣ ϥⲛⲁⲙⲁⲕϩⲕ̅. ϥⲧⲉϩⲁⲕ ⲁⲣⲉⲧⲕ̅ ⲁⲛ <span style=
  "color:#b00e23">(ⲓ̅ⲅ̅)</span> ⲛⲉⲉⲓⲉⲧϥ̅ ⲙ̅ⲡⲣⲱⲙⲉ ⲉⲧⲁϥϭⲓⲛⲉ ⲛ̅ⲧⲥⲟⲫⲓⲁ ⲁⲟⲩ ⲡⲣⲱⲙⲉ
  ⲉⲧⲁϥϭⲓⲛⲉ ⲛ̅ⲧⲙⲛ̅ⲧⲥⲁⲃⲉ <span style="color:#b00e23">(ⲓ̅ⲇ̅)</span> ⲥ̅ⲥⲁⲧⲡ ⲅⲁⲣ
  ⲁⲣ̅ϩⲱⲃ ⲛ̅ⳉⲏⲧⲥ̅ ⲛ̅ϩⲟⲩⲟ ⲁⲛⲉϩⲱⲣ ⲙ̅ⲡⲛⲟⲩⲃ ⲙⲛ̅ ⲫⲉⲧ <span style=
  "color:#b00e23">(ⲓ̅ⲉ̅)</span> ⲥⲧⲁⲓ̈ⲁⲉⲓⲧ ⲇⲉ ⲁⲛⲱⲛⲉ ⲙ̅ⲙⲓⲉ ⲙⲛ̅ ⲗⲁⲩⲉ ⲙ̅ⲡⲉⲑⲁⲩ
  ⲛⲁϯⲟⲩⲃⲏⲥ ⲥⲟⲩⲁⲛϩ̅ ⲁⲃⲁⲗ ⲛ̅ⲟⲩⲁⲛ ⲛⲓⲙ ⲉⲧⳉⲏⲛ ⲁⲣⲁⲥ ⲛⲉⲧⲧⲁⲓ̈ⲁⲉⲓⲧ ⲇⲉ ⲧⲏⲣⲟⲩ ⲙ̅ⲡϣⲁ ⲙ̅ⲙⲁⲥ
  ⲉⲛ <span style="color:#b00e23">(ⲓ̅ⲋ̅)</span> ⲟⲩⲛⲁϭ ⲅⲁⲣ ⲛ̅ⲁϩⲉ ⲙⲛ̅ ϩⲉⲛⲣⲙ̅ⲡⲉⲩⲉ
  ⲛ̅ⲱⲛⳉ ⲛⲉⲧϩⲓ ⲧⲥⲟⲩⲛⲉⲙ ⲁⲟⲩ ⲟⲩⲉⲁⲩ ⲙⲛ̅ ⲟⲩⲙⲛⲧⲣⲙ̅ⲙⲁⲟ ⲛⲉⲧϩⲓ ⲧⲥ̅ϭⲃⲓⲣ ⲁ ⲧⲇⲓⲕⲁⲓⲟⲥⲩⲛⲏ
  ⲛⲏⲟⲩ ⲁⲃⲁⲗ ⳉⲛ̅ ⲣⲱⲥ ⲥ̅ⲫⲟⲣⲉⲓ ⲇⲉ ⲙ̅ⲡⲛⲟⲙⲟⲥ ⲙⲛ̅ ⲡⲛⲁⲉϩⲓ ⲡⲥ̅ⲗⲉⲥ <span style=
  "color:#b00e23">(ⲓ̅ⲍ̅)</span> ϩⲉⲛⳉⲱⲟⲩ ⲉⲛⲁⲛⲟⲩⲟⲩ ⲛⲉ ⲛⲉⲥⳉⲱⲟⲩ ⲁⲟⲩ ⲛⲉⲥⲙⲁⲙ̅ⲙⲁϩⲉ
  ⲧⲏⲣⲟⲩ ⳉⲛ̅ ⲟⲩⲉⲓⲣⲏⲛⲏ <span style="color:#b00e23">(ⲓ̅ⲏ̅)</span> ⲟⲩⲙⲏϣ ⲛ̅ⲱⲛⳉ ⲧⲉ
  ⲛ̅ⲟⲩⲁⲛ ⲛⲓⲙ ⲉⲧⲕⲟⲩ ⲛϩⲧⲏϥ ⲁⲣⲁⲥ ⲁⲟⲩ ⲥⲧⲁϫⲣⲁⲉⲓⲧ ⲁϫⲛ̅ ⲛⲉⲧⲧⲁϫⲣⲟ ⲙ̅ⲙⲁⲩ ⲁϫⲱⲥ ⲛ̅ⲧⳉⲉ
  ⲛ̅ⲛⲉⲧⲧⲁϫⲣⲁⲉⲓⲧ ⲁϫⲙ̅ ⲡϫⲁⲉⲓⲥ <span style="color:#b00e23">(ⲓ̅ⲑ̅)</span> ⲁ ⲡⲛⲟⲩⲛⲧⲉ
  ⲥⲙⲛ̅ ⲥⲛ̅ⲧⲉ ⲙ̅ⲡⲕⲁϩ ⳉⲛ̅ ⲧⲥⲟⲫⲓⲁ ⲁϥⲥⲁⲃⲧⲉ ⲇⲉ ⲛ̅ⲙ̅ⲡⲏⲟⲩⲉ ⳉⲛ̅ ⲧϥ̅ⲙⲛ̅ⲧⲥⲁⲃⲉ
  <span style="color:#b00e23">(ⲕ̅)</span> ⲁ ⲛⲛⲟⲩⲛ ⲇⲉ ⲟⲩⲉⲛ ⳉⲛ̅ ⲟⲩⲁⲓⲥⲑⲏⲥⲓⲥ ⲁ
  ⲛⲕⲗⲟⲟⲗⲉ ⲇⲉ ϣⲟⲩⲉ ⲉⲓⲱⲧⲉ ⲁⳉⲣⲏⲉⲓ <span style="color:#b00e23">(ⲕ̅ⲁ̅)</span> ⲡⲁϣⲏⲣⲉ
  ⲙⲛ̅ⲃⲱⲗ ⲁⲃⲁⲗ ⲉⲣⲏϩⲧⲉ ⲇⲉ ⲁⲡⲁϣⲁϫⲛⲉ ⲙⲛ̅ ⲡⲁⲙⲉⲩⲉ <span style=
  "color:#b00e23">(ⲕ̅ⲃ̅)</span> ϫⲁ ⲧⲕ̅ⲯⲩⲭⲏ ⲛⲁⲱⲛⳉ ⲧⲉ ⲟⲩⲭⲁⲣⲓⲥ ⳉⲱⲡⲉ ϩⲓ ⲡⲕ̅ⲙⲉⲕϩ̅
  ⲧⲟⲧⲉ ⲟⲩⲛ̅ ⲟⲩⲧⲗ̅ϭⲟ ⲛⲁⳉⲱⲡⲉ ⲛ̅ⲛⲉⲕⲥⲁⲣⲝ ⲁⲟⲩ ​ⲟⲩϥⲓ ⲡⲣⲁⲩϣ ⲛ̅ⲛⲉⲕⲕⲉⲉⲥ <span style=
  "color:#b00e23">(ⲕ̅ⲅ̅)</span> ϫⲁ ⲕⲛⲁⲙⲁϩⲉ ⲉⲕⲛⲁϩⲧⲉ ⳉⲛ̅ ⲟⲩⲉⲓⲣⲏⲛⲏ ⳉⲛ̅ ⲛⲉⲕⳉⲱⲟⲩ
  ⲧⲏⲣⲟⲩ ⲁⲟⲩ ⲧⲕ̅ⲟⲩⲣⲏⲧⲉ ⲛⲁϫⲓ ϫⲣⲁⲡ ⲉⲛ <span style="color:#b00e23">(ⲕ̅ⲇ̅)</span>
  ⲁⲕϣⲁϩⲙⲉⲥ ⲅⲁⲣ ⲕⲛⲁⲣ̅ϩⲛⲱϩⲉ ⲉⲛ ⲁⲟⲩ ⲁⲕϣⲁⲛ̅ⲕⲁⲧⲉ ⲕⲛⲁⲱⲃⳉ̅ ⲉⲕⲙⲁⲧⲛⲉ <span style=
  "color:#b00e23">(ⲕ̅ⲉ̅)</span> ⲁⲟⲩ ⲛⲉⲕⲣ̅ϩⲛⲱϩⲉ ϩⲏⲧⲥ̅ ⲛ̅ⲟⲩϩⲛⲱⲱϩⲉ ⲉⲥⲛⲏⲟⲩ ⲛⲉⲕ ⲁⲟⲩ
  ⲟⲩⲁⲉⲓ ⲛ̅ⲛ̅ⲁⲥⲉⲃⲏⲥ ⲉⲧⲛⲏⲟⲩ <span style="color:#b00e23">(ⲕ̅ⲋ̅)</span> ⲡⲛⲟⲩⲧⲉ ⲅⲁⲣ
  ⲛⲁⳉⲱⲡⲉ ϩⲓ ⲛⲉⲕⳉⲱⲟⲩ ⲧⲏⲣⲟⲩ ϥⲛⲁⲧⲁϫⲣⲟ ⲛ̅ⲧⲕ̅ⲟⲩⲣⲏⲧⲉ ϫⲉ ⲛⲉⲕⲕⲓⲙ <span style=
  "color:#b00e23">(ⲕ̅ⲍ̅)</span> ⲙⲛ̅ ⲟⲩⲁⳉⲣⲉ ⲉⲕⲣ̅ⲡⲉⲧⲛⲁⲛⲟⲩϥ ⲙ̅ⲡⲉⲧϣⲁⲁⲧ ⲉⲩⲛ̅ⲧⲉ
  ⲧⲕ̅ϭⲓϫ ⲁⲣ̅ⲃⲟⲏⲑⲉⲓ <span style="color:#b00e23">(ⲕ̅ⲏ̅)</span> ⲙⲛ̅ϫⲟⲟⲥ ϫⲉ ⲃⲱⲕ
  ⲕⲕⲧⲁⲕ. ⲁⲟⲩ ⲣⲉⲥⲧⲉ ϯⲛⲁϯ ⲛⲉⲕ ⲉⲩⲛ̅ ϭⲁⲙ ⲙ̅ⲙⲁⲕ ⲛ̅ⲣ̅ⲡⲉⲧⲛⲁⲛⲟⲩϥ ⲕⲥⲁⲩⲛⲉ ⲅⲁⲣ ⲉⲛ ϫⲉ ⲁ
  ⲣⲉⲥⲧⲉ ⲛⲁⲧⳉⲡⲉ ⲟ̅ <span style="color:#b00e23">(ⲕ̅ⲑ̅)</span> ⲙⲛ̅ⲙⲉⲩⲉ ⲁϩⲉⲛⲡⲉⲑⲁⲩ
  ⲁⲡⲕ̅ⳉⲃⲏⲣ ⲉⲧϭⲁⲗⲓⲧ ⲉⲧⲕⲟⲩ ⲛ̅ϩⲧⲏϥ ⲁⲣⲁⲕ <span style="color:#b00e23">(ⲗ̅)</span>
  ⲙⲛ̅ⲣ̅ⲙⲁⲉⲓ ϫⲁϫⲉ ⲁⲩⲣⲱⲙⲉ ⲁⲡϫⲓⲛϫⲓ ϫⲉⲕⲁⲁⲥ ⲛⲉϥⲣ̅ⲡⲉⲑⲁⲩ ⲛⲉⲕ <span style=
  "color:#b00e23">(ⲗ̅ⲁ̅)</span> ⲙⲛ̅ⲧⳉⲡⲟ ⲛⲉⲕ ⲛ̅ⲛ̅ⲛⲁϭⲛⲉϭ ⲛ̅ⲛ̅ⲣⲱⲙⲉ ⲉⲑⲁⲩ ⲟⲩⲇⲉ
  ⲙⲛ̅ⲕⲱϩ ⲁⲛⲟⲩⳉⲱⲟⲩ <span style="color:#b00e23">(ⲗ̅ⲃ̅)</span> ⲟⲩⲁⲕⲁⲑⲁⲣⲧⲟⲥ ⲅⲁⲣ
  ⲙ̅ⲡⲙ̅ⲧⲟ ⲁⲃⲁⲗ ⲙ̅ⲡⲛⲟⲩⲧⲉ ⲡⲉ ⲡⲁⲣⲁⲛⲟⲙⲟⲥ ⲛⲓⲙ ⲁⲟⲩ ⲙⲁϥⲥⲱⲟⲩϩ ⲁⳉⲟⲩⲛ ⳉⲛ̅ ⲛ̅ⲇⲓⲕⲁⲓⲟⲥ
  <span style="color:#b00e23">(ⲗ̅ⲅ̅)</span> ⲁ ⲡⲥⲁϩⲟⲩ ⲙ̅ⲡⲛⲟⲩⲛⲧⲉ ⳉⲛ̅ ⲛ̅ⲏⲓ̈
  ⲛ̅ⲛ̅ⲁⲥⲉⲃⲏⲥ ⲥⲉⲛⲁⲥⲙⲟⲩ ⲇⲉ ⲁⲛⲣ̅ⲥⲁⲩⲉ ⲛ̅ⲛ̅ⲇⲓⲕⲁⲓⲟⲥ <span style=
  "color:#b00e23">(ⲗ̅ⲇ̅)</span> ⲡⲛⲟⲩⲛⲧⲉ ⲛⲁϯ ⲟⲩⲃⲉ ⲛ̅ϫⲁⲥⲓϩⲏⲧ ϥ​ⲛⲁϯ ⲇⲉ ⲛ̅ⲟⲩϩⲙⲁⲧ
  ⲛ̅ⲛⲉⲧⲑⲃⲃⲓⲏⲟⲩ <span style="color:#b00e23">(ⲗ̅ⲉ̅)</span> ⲛ̅ⲥⲟⲫⲟⲥ ⲛⲁⲣ̅ⲕⲗⲏⲣⲟⲛⲟⲙⲉⲓ
  ⲙ̅ⲡⲉⲁⲩ ⲛ̅ⲁⲑⲏⲧ ⲇⲉ ⲛⲁⲥⲱⲧⲡ̅ ⲛⲉⲩ ⲛ̅ⲟⲩϣⲱⲥ ⲉϥϫⲁⲥⲉ</p>

  <h3 id="proverbs4">4</h3>

  <p><span style="color:#b00e23">(ⲁ̅)</span> ⲥⲱⲧⲙⲉ ⲛⲁϣⲏⲣⲉ ⲁⲧⲥⲃⲟⲩ ⲙ̅ⲡⲉⲧⲛ̅ⲉⲓⲱⲧ
  ⲁⲟⲩ ϯϩⲧⲏⲧⲛⲉ ⲁⲙ̅ⲙⲉ ⲁⲩⲙⲉⲉⲩⲉ <span style="color:#b00e23">(ⲃ̅)</span> ⲟⲩⲇⲱⲣⲟⲛ ⲅⲁⲣ
  ⲉⲛⲁⲛⲟⲩϥ ⲡⲉϯϯ ⲙ̅ⲙⲁϥ ⲛⲏⲧⲛⲉ ⲙⲛ̅ⲕⲟⲩ ⲛ̅ⲥⲱⲧⲛⲉ ⲙ̅ⲡⲁϣⲉϫⲉ <span style=
  "color:#b00e23">(ⲅ̅)</span> ⲁⲉⲓⲣ̅ϣⲏⲣⲉ ⲅⲁⲣ ϩⲟⲩⲟⲩⲧ ⲡⲉ ⲉⲉⲓⲥⲱⲧⲙⲉ ⲥⲉ ⲡⲁⲉⲓⲱⲧ ⲁⲟⲩ
  ⲉⲧⲁⲙⲱ ⲙⲉⲓ̈ⲉ ⲙ̅ⲙⲁⲉⲓ <span style="color:#b00e23">(ⲇ̅)</span> ⲛⲉⲓ̈ ⲉⲛⲁⲩϯⲥⲃⲟⲩ
  ⲛⲉⲓ̈ ⲉⲩϫⲟⲩ ⲙ̅ⲙⲁⲥ ϫⲉ ⲙⲁⲣⲉ ⲡⲛ̅ϣⲉϫⲉ ⲧⲁϫⲣⲟ ⳉⲙ̅ ⲡⲕ̅ϩⲏⲧ <span style=
  "color:#b00e23">(ⲉ̅)</span> ⲉⲣⲏϩ ⲁⲛⲁⲉⲛⲧⲟⲗⲏ ⲕⲧⲙ̅ⲛⲣ̅ⲡⲟⲩⲱⲃⳉ ⲁⲟⲩ ⲙⲛ̅ⲁⲃⳉⲕ̅ ⲁⲡϣⲉϫⲉ
  ⲛ̅ⲧⲁⲧⲁⲡⲣⲟ <span style="color:#b00e23">(ⲋ̅)</span> ⲙⲛ̅ⲕⲁⲁϥ ⲛ̅ⲥⲱⲕ ⲧⲁⲣⲉϥϣⲁⲡⲕ̅
  ⲁⲣⲁϥ ⲙⲉⲣⲓⲧϥ̅ ⲧⲁⲣⲉϥⲉⲣⲏϩⲧⲉ ⲁⲣⲁⲕ <span style="color:#b00e23">(ⲍ̅)</span>
  <span style="color:#b00e23">(ⲏ̅)</span> ​ⲙⲁⲕⲧⲁⲕ ⲁⲣⲁϥ ϫⲁϥⲛⲁϫⲉⲥⲧⲕ̅ ⲙⲁⲧⲁⲉⲓⲁϥ
  ϫⲁϥⲛⲁϣⲁⲡⲕ ⲁⲣⲁϥ <span style="color:#b00e23">(ⲑ̅)</span> ϫⲁϥⲛⲁϯ ⲛ̅ⲟⲩⲕⲗⲁⲙ ⲛ̅ϩⲙⲁⲧ
  ⲁϫⲛ̅ ⲧⲕ̅ⲁⲡⲉ ϥⲣ̅ⲛⲁⳉⲧⲉ ⲁⲣⲁⲕ ⳉⲛ̅ ⲟⲩⲕⲗⲁⲙ ⲛ̅ⲧⲣⲩⲫⲏ <span style=
  "color:#b00e23">(ⲓ̅)</span> ⲥⲱⲧⲙⲉ ⲡⲁϣⲏⲣⲉ ⲕϣⲱⲡ ⲁⲣⲁⲕ ⲛ̅ⲛⲁϣⲉϫⲉ ϫⲉⲕⲁⲁⲥ ⲁ ϩⲁϩ ⲛ̅ⳉⲟ
  ⲛ̅ⲱⲛⳉ ⲛⲁⳉⲱⲡⲉ ⲛⲉⲕ <span style="color:#b00e23">(ⲓ̅ⲁ̅)</span> ⲁⲉⲓϯⲥⲃⲟⲩ ⲅⲁⲣ ⲛⲉⲕ
  ⲁⲛⳉⲟⲟⲩ ⲛ̅ⲧⲥⲟⲫⲓⲁ ⲁⲉⲓⲧⲁⲗⲟ ⲇⲉ ⲙ̅ⲙⲁⲕ ⲁϩⲣⲏⲓ̈ ⲁϫⲛ̅ ϩⲉⲛⳉⲱⲟⲩ ⲉⲩⲥⲟⲩⲧⲁⲛⲧ <span style=
  "color:#b00e23">(ⲓ̅ⲃ̅)</span> ⲁⲕϣⲁⲙⲁϩⲉ ⲅⲁⲣ ⲛⲉⲕⳉⲱⲟⲩ ⲛⲁϩⲱϫⲧ̅ ⲁⲣⲱⲕ ⲉⲛ ⲁⲕϣⲁⲡⲱⲧ ⲇⲉ
  ⲕⲛⲁⳉⲓⲥⲉ ⲉⲛ <span style="color:#b00e23">(ⲓ̅ⲅ̅)</span> ⲉⲙⲁϩⲧⲉ ⲛ̅ⲧⲁⲥⲃⲟⲩ ⲙⲛ̅ⲕⲁⲁⲥ
  ⲛ̅ⲥⲱⲕ ⲉⲣⲏϩ ⲁⲣⲁⲥ ⲛⲉⲕ ⲁⲡⲕ̅ⲁϩⲉ <span style="color:#b00e23">(ⲓ̅ⲇ̅)</span> ⲙⲛ̅ⲙⲁϩⲉ
  ϩⲓ ⲛ̅ⳉⲱⲟⲩ ⲛ̅ⲛ̅ⲁⲥⲉⲃⲏⲥ ⲁⲟⲩ ⲙⲛ̅ⲕⲱϩ ⲁⲛⳉⲟⲟⲩ ⲛ̅ⲛ̅ⲣⲉϥⲣ̅ⲛⲁⲃⲉ <span style=
  "color:#b00e23">(ⲓ̅ⲉ̅)</span> ⲙⲛ̅ⲃⲱⲕ ⲁⳉⲟⲩⲛ ⲛⲉⲙⲉⲩ ⲁⲡⲙⲁ ⲉⲧⲟⲩⲥⲁⲩϩ ⲁⲣⲁϥ ⲣⲉⲕⲧⲕ̅
  ⲁⲃⲁⲗ ⲕϣⲃ̅ⲧⲕ ⲁⲣⲁⲩ <span style="color:#b00e23">(ⲓ̅ⲋ̅)</span> ⲛⲟⲩϩⲱⲣⲡ ⲅⲁⲣ
  ⲉⲙⲡⲟⲩⲣ̅ⲡⲉⲑⲁⲩ ⲁ ⲫⲓⲛⲏⲃ ⲅⲁⲣ ⲟⲩⲉⲓ̈ⲉ ⲙ̅ⲙⲁⲩ ⲁⲟⲩ ⲙⲁⲩⲱⲃⳉ̅ <span style=
  "color:#b00e23">(ⲓ̅ⲍ̅)</span> ⲛ̅ⲧⲁⲩ ⲅⲁⲣ ⲁⲩⲥⲁⲛⲁⳉⲧ ⳉⲛ̅ ϩⲉⲛⳉⲣⲉ ⲙ̅ⲙ̅ⲛ̅ⲧⳉⲉϥⲧ̅
  ⲁⲩⲧⲁⳉⲉ ⲇⲉ ⳉⲛ̅ ⲟⲩⲏⲣⲡ ⲛ̅ⲣⲉϥⲣ̅ⲛⲁⲃⲉ <span style="color:#b00e23">(ⲓ̅ⲏ̅)</span>
  ⲛ̅ⳉⲱⲟⲩ ⲇⲉ ⲛ̅ⲛ̅ⲇⲓⲕⲁⲓⲟⲥ ⲣ̅ⲟⲩⲁⲉⲓⲛⲉ ⲛ̅ⲧⳉⲉ ⲙ̅ⲡⲟⲩⲁⲉⲓⲛⲉ ⲥⲉⲙⲁϩⲉ ⲅⲁⲣ ⲉⲩⲣ̅ⲟⲩⲁⲉⲓⲛⲉ ϣⲁⲛⲧⲉ
  ⲫⲟⲟⲩⲉ ϫⲱⲕ <span style="color:#b00e23">(ⲓ̅ⲑ̅)</span> ​ϩⲛ̅ⲕⲉⲕⲉ ⲇⲉ ⲛⲉ ⲛ̅ⳉⲱⲟⲩ
  ⲛ̅ⲛ̅ⲁⲥⲉⲃⲏⲥ ⲁⲟⲩ ⲥⲉⲥⲁⲩⲛⲉ ⲉⲛ ϫⲉ ⲁⲩϫⲓϫⲣⲁⲡ ⲛ̅ⲉⳉ ⲛ̅ⳉⲉ <span style=
  "color:#b00e23">(ⲕ̅)</span> ⲡⲁϣⲏⲣⲉ ϯϩⲧⲏⲕ ⲁⲡⲁϣⲉϫⲉ ⲣⲓⲕ ⲡⲕ̅ⲙⲉⲉϫⲉ ⲇⲉ ⲁⲛⲁϫⲡⲓⲟ
  <span style="color:#b00e23">(ⲕ̅ⲁ̅)</span> ϫⲉⲕⲁⲁⲥ ⲛⲉ ⲛⲉⲕⲡⲏⲅⲏ ⲱϫⲛⲉ ⲛⲉⲕ ⲉⲣⲏϩ
  ⲁⲛⲉⲓ̈ ⳉⲙ̅ ⲡⲕ̅ϩⲏⲧ <span style="color:#b00e23">(ⲕ̅ⲃ̅)</span> ⲟⲩⲱⲛⳉ ⲅⲁⲣ ⲡⲉ
  ⲛ̅ⲛⲉⲧϭⲁⲗ̅ϫ ⲙ̅ⲙⲁⲩ ⲁⲟⲩ ⲟⲩⲧⲗ̅ϭⲟ ⲙ̅ⲡⲥⲱⲙⲁ <span style=
  "color:#b00e23">(ⲕ̅ⲅ̅)</span> ⳉⲛ̅ ⲉⲣⲏϩ ⲛⲓⲙ ⲉⲣⲏϩ ⲁⲡⲕ̅ϩⲏⲧ ϩⲉⲛⳉⲱⲟⲩ ⲅⲁⲣ ⲛ̅ⲱⲛⳉ ⲛⲉ
  ⲛⲁⲃⲁⲗ ⳉⲛ̅ ⲛⲉⲓ̈ <span style="color:#b00e23">(ⲕ̅ⲇ̅)</span> ϥⲓ ⲁⲃⲁⲗ ⲙ̅ⲙⲁⲕ
  ⲛ̅ⲟⲩⲧⲁⲡⲣⲟ ⲉⲥϭⲁⲩϭ ⲁⲟⲩ ⲙⲁⲣⲉ ϩⲉⲛⲥⲡⲁⲧⲟⲩ ⲛ̅ϫⲓⲛϭⲁⲛⲥ̅ ⲟⲩⲉⲓ̈ⲉ ϩⲓⲥⲁⲛⲃⲁⲗ ⲙ̅ⲙⲁⲕ
  <span style="color:#b00e23">(ⲕ̅ⲉ̅)</span> ⲙⲁⲣⲉ ⲛⲉⲕⲃⲉⲗ ⲥⲱⲛⲧ ⲁⲛⲉⲧⲥⲟⲩⲧⲁⲛⲧ ⲧⲉ
  ⲛⲉⲕⲃⲱϩⲉ ⲙⲟⲩⳉ ⲁⲙ̅ⲙⲛ̅ⲧⲙⲓⲉ <span style="color:#b00e23">(ⲕ̅ⲋ̅)</span> ⲥⲟⲩⲧⲛ̅
  ϩⲉⲛⳉⲱⲟⲩ ⲛ̅ⲛⲉⲕⲟⲩⲣⲏⲧⲉ ⲁⲟⲩ ⲕⲥⲁⲩⲧⲛⲉ ⲛ̅ⲛⲉⲕⳉⲱⲟⲩ <span style=
  "color:#b00e23">(ⲕ̅ⲍ̅)</span> ⲙⲛ̅ⲣⲉⲕⲧⲕ̅ ⲁⲟⲩⲛⲉⲙ ⲟⲩⲇⲉ ⲁϭⲃⲓⲣ ⲕⲧⲟ ⲇⲉ ⲁⲃⲁⲗ
  ⲛ̅ⲧⲕⲟⲩⲣⲏⲧⲉ ⲁⲃⲁⲗ ϩⲓ ⳉⲟ ⲛⲓⲙ ⲉⲧϩⲁⲩ ⲡⲛⲟⲩⲛⲧⲉ ⲅⲁⲣ ⲥⲁⲩⲛⲉ ⲛ̅ⲛ̅ⳉⲱⲟⲩ ⲛ̅ⲛⲉⲧϩⲓ ⲟⲩⲛⲉⲙ
  ⲥⲉϭⲁⲩϭ ⲇⲉ ⲛ̅ϭⲓ ⲛⲉⲧϩⲓ ϭⲃⲓⲣ ⲛ̅ⲧⲁϥ ⲇⲉ ϥⲛⲁⲥⲁⲩⲧⲛⲉ ⲛ̅ⲛⲉⲕⳉⲱⲟⲩ ⲁⲟⲩ ϥⲛⲁⲉⲓⲛⲉ ⲁⲃⲁⲗ
  ⲛ̅ⲛⲉⲕⲙⲁⲙ̅ⲙⲁϩⲉ ⳉⲛ̅ ⲟⲩⲉⲓⲣⲏⲛⲏ</p>

  <h3 id="proverbs5">5</h3>

  <p><span style="color:#b00e23">(ⲁ̅)</span> ⲡⲁϣⲏⲣⲉ ϯϩⲧⲏⲕ ⲁⲧⲁⲥⲟⲫⲓⲁ ⲣⲓⲕ ⲡⲕ̅ⲙⲉⲉϫⲉ
  ⲇⲉ ⲁⲛⲁϣⲉϫⲉ <span style="color:#b00e23">(ⲃ̅)</span> ϫⲉ ⲕⲛⲁⲉⲣⲏϩ ⲁⲩⲙⲉⲩⲉ ⲉⲛⲁⲛⲟⲩϥ
  ϯϩⲱⲛ ⲇⲉ ⲁⲧⲟⲟⲧⲕ ⲛ̅ⲧⲁⲓⲥⲑⲏⲥⲓⲥ ⲛ̅ⲛⲁⲥⲡⲁⲧⲟⲩ <span style="color:#b00e23">(ⲅ̅)</span>
  ⲙⲛ̅ϯϩⲧⲏⲕ ⲁⲩⲥϩⲓⲙⲉ ⲉⲥϩⲁⲩ ⲟⲩⲉⲃⲓⲟⲩ ⲅⲁⲣ ⲡⲉⲧⲧⲗ̅ⲧⲗⲉ ⲁⲃⲁⲗ ⳉⲛ̅ ⲛ̅ⲥⲡⲁⲧⲟⲩ ⲛ̅ⲟⲩⲥϩⲓⲙⲉ
  ⲙ̅ⲡⲟⲣⲛⲏ ⲧⲉⲓ̈ ⲡⲣⲟⲥ ⲧⲟⲩⲛⲟⲩ ⲉⲥⲛⲁϯϩⲗⲁϭ ⲛ̅ⲧⲕ̅ϣⲟⲩⲱⲃⲉ <span style=
  "color:#b00e23">(ⲇ̅)</span> ⲙⲛ̅ⲛ̅ⲥⲱⲥ ⲕⲛⲁϭⲛ̅ⲧⲥ̅ ⲉⲥⲥⲁⳉⲉ ⲁⲩⲥⲓⳉⲉ ⲁⲟⲩ ⲉⲥϣⲁⲗϭ
  ⲛ̅ϩⲟⲩⲟ ⲁⲩⲥⲏϥⲉ ⲛ̅ϩⲟ ⲥⲛⲟ <span style="color:#b00e23">(ⲉ̅)</span> ⲛ̅ⳉⲣⲏⲓ̈ ⲅⲁⲣ
  ⳉⲛ̅ ⲧⲥ̅ⲙⲛ̅ⲧⲁⲑⲏⲧ ⲁ ⲛⲉⲥ​ⲟⲩⲣⲏⲧⲉ ϫⲓ ⲁⳉⲣⲏⲓ̈ ⲛ̅ⲛⲉⲧⲣ̅ⲭⲣⲱ ⲙ̅ⲙⲁⲥ ⲙⲛ̅ ⲡⲙⲟⲩ ⲁⲁⲙⲛ̅ⲧⲉ
  ⲛ̅ⲥϭⲁⲡ ⲇⲉ ⲧⲁϫⲣⲁⲉⲓⲧ ⲉⲛ <span style="color:#b00e23">(ⲋ̅)</span> ⲥⲙⲁϩⲉ ⲅⲁⲣ ⲉⲛ ϩⲓ
  ⲛ̅ⳉⲱⲟⲩ ⲙ̅ⲡⲱⲛⳉ ⲛ̅ⲥⳉⲱⲟⲩ ⲇⲉ ⳉⲧⲣ̅ⲧⲁⲣⲧ ⲁⲟⲩ ⲥⲉϩⲏⲡ <span style=
  "color:#b00e23">(ⲍ̅)</span> ​ϯⲛⲟⲩ ϭⲉ ⲡⲁϣⲏⲣⲉ ⲥⲱⲧⲙⲉ ⲁⲣⲁⲉⲓ ⲁⲟⲩ ⲙⲛ̅ⲧⲥ̅ⲧⲟ ⲁⲃⲁⲗ
  ⲛ̅ⲛⲁϣⲉϫⲉ <span style="color:#b00e23">(ⲏ̅)</span> ​ⲙⲁⲣⲉ ⲡⲕⳉⲟ ⲟⲩⲉⲓ̈ⲉ ⲙ̅ⲙⲁⲥ ⲁⲟⲩ
  ⲙⲛ̅ⳉⲛⲁⲛ ⲁⳉⲟⲩⲛ ⲁⲛⲣⲟ̅ ⲙ̅ⲡⲥ̅ⲏⲉⲓ <span style="color:#b00e23">(ⲑ̅)</span> ϫⲉ ⲛⲉⲕϯ
  ⲙ̅ⲡⲕ̅ⲱⲛⳉ ⲛ̅ϩⲉⲛⲕⲉⲕⲉⲩⲉ ⲁⲟⲩ ⲕϯ ⲙ̅ⲡⲕ̅ⲁϩⲉ ⲛ̅ϩⲉⲛⲁⲧⲛⲁⲉ <span style=
  "color:#b00e23">(ⲓ̅)</span> ϫⲉ ⲛⲉ ϩⲉⲛⲕⲉⲕⲉⲩⲉ ⲥⲉⲓ ⲛ̅ⲧⲕ̅ϭⲁⲙ ⲧⲉ​ ⲛⲉⲕⳉⲓⲥⲉ ⲃⲱⲕ
  ⲁⳉⲟⲩⲛ ⲁⲛⲏⲉⲓ ⲛ̅ϩⲉⲛⲕⲉⲕⲉⲩⲉ <span style="color:#b00e23">(ⲓ̅ⲁ̅)</span> ⲙⲛ̅ⲛ̅ⲥⲱⲥ
  ⲕⲣ̅ϩⲧⲏⲕ ⳉⲛ̅ ⲧⲕ̅ⲙⲛ̅ⲧϩⲗⲗⲟ ⲁϣⲁ ⲛ̅ⲥⲁⲣⲝ ⲙ̅ⲡⲕ̅ⲥⲱⲙⲁ ⳉⲓⲧⲉ <span style=
  "color:#b00e23">(ⲓ̅ⲃ̅)</span> ⲙⲛ̅ⲛ̅ⲥⲱⲥ ⲕϫⲟⲟⲥ ϫⲉ ⲉⲧⲃⲉ ⲟ ⲅⲁⲣ ⲛⲁⲓ̈ⲟⲩⲁⳉⲟⲩ ⲉⲛ ⲡⲉ
  ⲉⲩϯⲥⲃⲟⲩ ⲛⲉⲓ̈ ⲁⲟⲩ ⲁⲡⲁϩⲏⲧ ⲣⲓⲕⲉ ⲁⲃⲁⲗ ⲛ̅ⲛ̅ϫⲡⲓⲟ​ <span style=
  "color:#b00e23">(ⲓ̅ⲅ̅)</span> ⲕϫⲟⲟⲥ ⲇⲉ​ ϫⲉ ⲙ̅ⲡⲓⲥⲱⲧⲙⲉ ⲁⲡⳉⲣⲁⲩ ⲙ̅ⲡⲉⲧϯⲥⲃⲟⲩ ⲛⲉⲉⲓ
  ⲁⲟⲩ ⲙ̅ⲡⲓⲣⲓⲕⲉ ⲙ̅ⲡⲁⲙⲉϫⲉ ⲙ̅ⲡⲉⲧⲥⲉⲃⲟ ⲙ̅ⲙⲁⲉⲓ <span style=
  "color:#b00e23">(ⲓ̅ⲇ̅)</span> ⲡⲁⲣⲁ ⲕⲉⳉⲏⲙ ⲁⲉⲓⳉⲱⲡⲉ ⳉⲙ̅ ⲡⲉⲑⲁⲩ ⲛⲓⲙ ⲛ̅ⲧⲙⲏⲧⲉ
  ⲛ̅ⲛⲓⲥⲁⲩϩⲥ̅ ⲙⲛ̅ ⲛⲓⲙⲓⲉⲓϣⲉ <span style="color:#b00e23">(ⲓ̅ⲉ̅)</span> ⲥⲉ ⲙⲁⲩ ⲁⲃⲁⲗ
  ⳉⲛ̅ ⲛⲉⲕⲁⲅⲅⲓⲟⲛ ⲁⲟⲩ ⲁⲃⲁⲗ ⳉⲛ̅ ⲛ̅ϣⲱⲧⲉ ⲛ̅ⲧⲕ̅ⲡⲏⲅⲏ​ <span style=
  "color:#b00e23">(ⲓ̅ⲋ̅)</span> ⲙⲛ̅ⲧⲉ ⲛⲉⲕⲙⲁⲩ ⲡⲱⳉⲧ ⲁⲃⲁⲗ ⲙ̅ⲡⲃⲁⲗ ⲛ̅ⲧⲕ̅ⲡⲏⲅⲏ ⲙⲁⲣⲉ
  ⲛⲉⲕⲙⲁⲩ ⲇⲉ ⲙⲁϩⲉ ⳉⲛ̅ ⲛⲉⲕⲡⲗⲁⲧⲓⲁ​ <span style="color:#b00e23">(ⲓ̅ⲍ̅)</span>
  ⲙⲁⲣⲉⲥⳉⲱⲡⲉ ⲛⲉⲕ ⲟⲩⲁⲉⲉⲧⲕ̅ ⲙⲛ̅ⲧⲉ ⲗⲁⲩⲉ ⲛ̅ϣⲙ̅ⲙⲟ ⲣ̅ⲙⲉⲧⲉⲭⲉ ⲁⲣⲁⲥ ⲛⲉⲙⲉⲕ <span style=
  "color:#b00e23">(ⲓ̅ⲏ̅)</span> ⲙⲁⲣⲉ ⲧⲡⲏⲅⲏ ⲙ̅ⲡⲕ̅ⲙⲁⲩ ⳉⲱⲡⲉ ⲛⲉⲕ ⲟⲩⲁϩⲉⲉⲧⲕ̅ ⲁⲟⲩ
  ⲕⲣ̅ⲉⲩⲫⲣⲁⲛⲉ ⲙⲛ̅ ⲧⲥϩⲓⲙⲉ ⲛ̅ⲧⲕ̅ⲙⲛ̅ⲧϣⲏⲣⲉ ⳉⲏⲙ <span style=
  "color:#b00e23">(ⲓ̅ⲑ̅)</span> ⲡⲉⲉⲓⲟⲩⲗ ⲛ̅ⲧⲕ̅ⲙⲛ̅ⲧⳉⲃⲏⲣ ⲁⲟⲩ ⲡⲥⲓⲉⲓϭ ⲛ̅ⲛⲉⲕϩⲙⲁⲧ
  ⲙⲁⲣⲉϥϣⲉϫⲉ ⲛⲉⲙⲉⲕ ⲙⲁⲣⲉ ⲧⲉⲧⲉ ⲧⲱⲕ ⲧⲉ ϫⲓⲥⲉ ⲁⲣⲁⲕ ⲁⲟⲩ ⲥⲟⲩⲁϩⲥ̅ ⲛ̅ⲥⲱⲕ ⲛ̅ⲟⲩⲁⲉⲓϣ ⲛⲓⲙ
  ⲉⲕⲙⲁϩⲉ ⲅⲁⲣ ⳉⲛ̅ ⲧⲙⲛ̅ⲧⳉⲃⲏⲣ ⲛ̅ⲧⲉⲓ̈ ⲕⲛⲁⲁϣⲉⲓ̈ <span style=
  "color:#b00e23">(ⲕ̅)</span> ⲙⲛ̅ⲧⲁϣⲁⲕ ⲁⲣⲉⲧⲥ̅ ⲛ̅ⲟⲩϣⲙ̅ⲙⲟⲩ ⲁⲟⲩ ⲙⲛ̅ϯ ⲡⲕⲟⲩⲁⲉⲓ
  ⲁⲛϭⲃⲁⲉⲓ ⲛ̅ⲧⲉⲧⲉ ⲧⲱⲕ ⲉⲛ ⲧⲉ <span style="color:#b00e23">(ⲕ̅ⲁ̅)</span> ⲛ̅ⳉⲱⲟⲩ ⲅⲁⲣ
  ⲙ̅ⲡⲣⲱⲙⲉ ⲙ̅ⲡⲙ̅ⲧⲟ ⲁⲃⲁⲗ ⲛ̅ⲛ̅ⲃⲉⲗ ⲙ̅ⲡⲛⲟⲩⲛⲧⲉ ϥⲥⲁⲛⲧ ⲇⲉ ⲁϫⲛ̅ ⲛⲉϥⳉⲱⲟⲩ ⲧⲏⲣⲟⲩ
  <span style="color:#b00e23">(ⲕ̅ⲃ̅)</span> ⲙ̅ⲡⲁⲣⲁⲛⲟⲙⲓⲁ ϭⲱⲣϭ ⲁⲡⲣⲱⲙⲉ ⲁⲩⳉⲱⲕ ⲇⲉ
  ⲙ̅ⲡⲟⲩⲉ ⲡⲟⲩⲉ ⳉⲛ̅ ⲙ̅ⲙⲣ̅ⲣⲱ ⲛ̅ⲛⲉϥⲛⲁⲃⲉ <span style="color:#b00e23">(ⲕ̅ⲅ̅)</span> ⲁ
  ⲡⲁⲓ̈ ⲛⲁⲙⲟⲩ ⲙⲛ̅ ⲛⲓⲙⲓⲉⲓϣⲉ ⲉⲧⲃⲉ ⲧϥ̅ⲙⲛ̅ⲧⲁⲧⲥⲃⲟⲩ ⲁⲩⲧⲉⲕϥ ⲇⲉ ⲁⲃⲁⲗ ⳉⲙ̅ ⲡⲁϣⲉⲓ̈
  ⲙ̅ⲡϥ̅ⲟⲩⲛⲁϥ ⲁⲟⲩ ⲁϥⲧⲉⲕⲟ ⲉⲧⲃⲉ ⲧϥ̅ⲙⲛ̅ⲧⲁⲑⲏⲧ</p>

  <h3 id="proverbs6">6</h3>

  <p><span style="color:#b00e23">(ⲁ̅)</span> ⲡⲁϣⲏⲣⲉ ⲁⲕϣⲁϣⲡⲧⲱⲣⲉ ⲙ̅ⲡⲕ̅ⳉⲃⲏⲣ ⲁⲕⲛⲁϯ
  ⲧⲟⲟⲧⲕ̅ ⲙ̅ⲡⲕϫⲁϫⲉ <span style="color:#b00e23">(ⲃ̅)</span> ⲟⲩϭⲁⲣⲟϥ ⲅⲁⲣ ⲙ̅ⲡⲣⲱⲙⲉ
  ⲉϥⲛⲁⳉⲧ̅ ⲛⲉ ⲛⲉϥⲥⲡⲁⲧⲟⲩ ⲙ̅ⲙⲓⲛ ⲙ̅ⲙⲁϥ ⲁⲟⲩ ⳉⲁⲣⲉϥⲧⲉⲕⲟ ⳉⲛ̅ ⲛ̅ϣⲉϫⲉ ⲛ̅ⲣⲱϥ <span style=
  "color:#b00e23">(ⲅ̅)</span> ⲡⲁϣⲏⲣⲉ ⲁⲣⲓ ⲛⲉϯϩⲱⲛ ⲙ̅ⲙⲁⲩ ⲁⲧⲟⲟⲧⲕ̅ ⲧⲁⲣⲉⲕⲱⲛⳉ ⲁⲕⲉⲓ ⲅⲁⲣ
  ⲁⲧⲟⲟⲧⲟⲩ ⲛ̅ϩⲉⲛⲡⲉⲑⲁⲩ ⲉⲧⲃⲉ ⲧⲕ̅ⲙⲛ̅ⲧⳉⲃⲏⲣ ⲙⲛ̅ⳉⲱⲡⲉ ⲉⲕⲃⲏⲗ ⲁⲃⲁⲗ ⲧⲱⲃⲥ̅ ⲇⲉ ⲙ̅ⲡⲕ̅ⲣⲙ̅ⲛ̅ϯⲙⲉ
  ⲉⲧⲁⲕϣⲡⲧⲱⲣⲉ ⲙ̅ⲙⲁϥ <span style="color:#b00e23">(ⲇ̅)</span> ⲙⲛ̅ϯ ϩⲓⲛⲏⲃ ⲛ̅ⲛⲉⲕⲃⲉⲗ
  ⲁⲟⲩ ⲙⲛ̅ϯ ⲣⲉⲕⲣⲓⲕⲉ ⲛ̅ⲛⲉⲕⲃⲱϩⲉ <span style="color:#b00e23">(ⲉ̅)</span> ϫⲁⲕⲛⲁⲣ̅ⲃⲁⲗ
  ⲛ̅ⲧⳉⲉ ⲛ̅ⲟⲩⲭⲁⲥ ⲁⲃⲁⲗ ⳉⲛ̅ ϩⲉⲛⲁⲗⲟⲩ ⲁⲟⲩ ⲛ̅ⲧⳉⲉ ⲛ̅ⲟⲩϩⲁⲗⲏⲧ ⲁⲃⲁⲗ ⳉⲛ̅ ⲟⲩⲡⲁⲥⳉϥ̅
  <span style="color:#b00e23">(ⲋ̅)</span> ⲃⲱⲕ ϣⲁ ⲡϭⲁϫⲓϥ ⲱ ⲡⲣⲉϥϫⲛⲟ ⲕⲕ̅ⲱϩ
  ⲁⲛⲉϥⳉⲱⲟⲩ ⲕⲣ̅ⲥⲁⲃⲉ ⲛ̅ϩⲟⲩⲟ ⲁⲣⲁϥ <span style="color:#b00e23">(ⲍ̅)</span> ⲉⲙⲛ̅ⲧⲉ
  ⲡⲉⲧⲙ̅ⲙⲟ ⲅⲁⲣ ⲕⲁⲉⲓⲉ ⲟⲩⲧⲉ ⲙⲛ̅ⲧⲉϥ ⲡⲉⲧⲣ̅ⲁⲛⲁⲅⲕⲁⲍⲉ ⲙ̅ⲙⲁϥ ⲟⲩⲇⲉ ⲙⲛ̅ⲧⲉϥ​ ϫⲁⲉⲓⲥ ϩⲓϫⲱϥ
  <span style="color:#b00e23">(ⲏ̅)</span> ⲛ̅ⲧⳉⲉ ⲉⲧⳉⲁⲣⲉϥⲥⲃ̅ⲧⲉ ⲧϥ̅ⳉⲣⲉ ⲙ̅ⲡϣⲱⲙ
  ϥⲧⲁϣⲟ ⲇⲉ ⲙ̅ⲡϥ̅ⲕⲟⲩ ⲁⳉⲣⲏⲓ̈ ⳉⲙ̅ ⲡⲱⲥⳉ ⲏ ⲕⲃⲱⲕ ⲁⲣⲉⲧϥ̅ ⲙ̅ⲡⲉϥⲛ̅ⲃ̅ⲃⲓⲟⲩ ⲕⲙ̅ⲙⲉ
  ⲁⲧϥ̅ⲙⲛ̅ⲧⲣⲉϥⲣ̅ϩⲱⲃ ⲁⲟⲩ ⲉϥⲉⲓⲣⲉ ⲙ̅ⲡϥ̅ϩⲱⲃ ϩⲱⲥ ⲙⲛ̅ⲧⲥⲁⲃⲉ ⲡⲉⲓ̈ ⲉⲧⲟⲩϯ ⲛ̅ⲛⲉϥⳉⲓⲥⲉ
  ​ⲛⲛ̅ⲣ̅ⲣⲁⲉⲓ ⲙⲛ̅ ⲛ̅ⲣⲱⲙⲉ ⲁⲩⲙ̅ⲧⲁⲛ ⲉϥⲧⲁⲓⲁⲉⲓⲧ ⲇⲉ ⲛ̅ⲟⲩⲁⲛ ⲛⲓⲙ ⲁⲟⲩ ⲉⲩⲟⲩⲁⳉϥ̅ ⲕⲁⲓⲡⲉⲣ
  ⲉⲩϭⲱⲃ ⲡⲉ ⳉⲛ̅ ⲧϥ̅ϭⲁⲙ ⲁϥⲧⲁⲉⲓⲟ ⲧⲥⲟⲫⲓⲁ ⲁϥⲉⲓ ⲁⲃⲁⲗ <span style=
  "color:#b00e23">(ⲑ̅)</span> ϣⲁⲧⲉ ⲟ̅ ⳉⲱⲡⲉ ⲡⲣⲉϥϫⲛⲟ ⲁⲕⲛⲏϫ ⲁⲕⲛⲁⲧⲱⲛⲉ ⲇⲉ ⳉⲁ ⲫⲓⲛⲏⲃ
  ⲛ̅ⲉⳉ ⲛ̅ⲛⲟ <span style="color:#b00e23">(ⲓ̅)</span> ⲕⲁⲃⳉ ⲛ̅ⲟⲩⲁⲡⲣⲏⲧⲉ ⲕϩⲙⲁⲥⲧ
  ⲛ̅ⲟⲩⲁⲡⲣⲏⲧⲉ ⲕϫⲓ ⲣⲉⲕⲣⲓⲕⲉ ⲇⲉ ⲛ̅ⲟⲩⲁⲡⲣⲏⲧⲉ ⲟⲩⲁⲡⲣⲏⲧⲉ ⲇⲉ​ ⲉⲧⲟⲟⲧⲕ̅ ⳉⲁ ⲧⲕ̅ⲙⲥ̅ⲧϩⲏⲧ
  <span style="color:#b00e23">(ⲓ̅ⲁ̅)</span> ⲙⲛ̅ⲛ̅ⲥⲱⲥ ⳉⲁⲣⲉ ⲧⲙⲛ̅ⲧϩⲏⲕⲉ ⲉⲓ ⲛⲉⲕ
  ⲛ̅ⲧⳉⲉ ⲛ̅ⲟⲩⲉ ⲉϥⲙⲁϩⲉ ⲛⲉⲙⲉⲕ ϩⲓ ⲟⲩⳉⲟ ⲉϥϩⲁⲩ ⲁⲟⲩ ⲡϣⲟⲩⲟⲩϥⲉ ⲛ̅ⲧⳉⲉ ⲛ̅ⲟⲩⲣⲉϥⲡⲱⲧ ⲉⲛⲁⲛⲟⲩϥ
  ⲉⳉⲱⲡⲉ ⲇⲉ ⲙⲁⲕϫⲛⲟ ⲡⲕ̅ⲱⲥⳉ. ⲛⲏⲟⲩ ⲛ̅ⲧⳉⲉ ⲛ̅ⲟⲩⲡⲏⲅⲏ ⲁⲟⲩ ⲡϣⲟⲩⲟⲩϥⲉ ⲛⲁⲡⲱⲧ ⲁⲃⲁⲗ ⲙ̅ⲙⲁⲕ
  ⲛ̅ⲧⳉⲉ ⲛ̅ⲟⲩⲣⲱⲙⲉ ⲉϥϩⲁⲩ <span style="color:#b00e23">(ⲓ̅ⲃ̅)</span> ⳉⲁⲣⲉ ⲟⲩⲣⲱⲙⲉ
  ⲛ̅ⲁⲑⲏⲧ ⲁⲟⲩ ⲙ̅ⲡⲁⲣⲁⲛⲟⲙⲟⲥ ⲙⲁϩⲉ ϩⲓ ϩⲉⲛⳉⲱⲟⲩ ⲉⲩϩⲁⲩ <span style=
  "color:#b00e23">(ⲓ̅ⲅ̅)</span> ⲁⲟⲩ ⳉⲁⲣⲉϥϫⲱⲣⲙⲉ ⳉⲙ̅ ⲡϥ̅ⲃⲉⲗ ϥϯⲙⲉⲉⲓⲛⲉ ⳉⲛ̅
  ⲧϥ̅ⲟⲩⲣⲏⲧⲉ ϥϯⲥⲃⲟⲩ ⳉⲛ̅ ϩⲉⲛϫⲱⲣⲙⲉ ⲛ̅ϯⲉⲓⲃⲉ <span style=
  "color:#b00e23">(ⲓ̅ⲇ̅)</span> ⳉⲁⲣⲉ ⲫⲏⲧ ⲇⲉ ⲉⲧϭⲁⲩϭ ⲙⲉⲉⲩⲉ ⲁϩⲉⲛⲡⲉⲑⲁⲩ ⲛ̅ⲟⲩⲁⲉⲓϣ ⲛⲓⲙ
  ⳉⲁⲣⲉ ⲡⲉⲓ̈ ⲛ̅ϯⲙⲓⲛⲉ ⲣ̅ ϩⲉⲛⳉⲧⲁⲣⲧⲣⲉ ⲛ̅ⲟⲩⲡⲟⲗⲓⲥ <span style=
  "color:#b00e23">(ⲓ̅ⲉ̅)</span> ⲉⲧⲃⲉ ⲡⲉⲉⲓ ⲡϥ̅ⲧⲉⲕⲟ ⲛⲏⲟⲩ ⳉⲛ̅ ⲟⲩⲥⳉⲛⲉ ⲟⲩϭⲁϫϭϫ​ ⲙⲛ̅
  ⲟⲩⳉⲱϣϥ ⲛ̅ⲁⲧⲧⲗ̅ϭⲟ <span style="color:#b00e23">(ⲓ̅ⲋ̅)</span> ϫⲉ ϥⲣⲉϣⲉ ⲁϫⲛ̅ ϩⲱⲃ
  ⲛⲓⲙ ⲉⲧⲉ ⲡⲛⲟⲩⲧⲉ ⲙⲁⲥⲧⲉ ⲙ̅ⲙⲁⲩ ϥⲛⲁⳉⲱϣϥ̅ ⲇⲉ ⲉⲧⲃⲉ ⲧⲁⲕⲁⲑⲁⲣⲥⲓⲁ ⲛ̅ⲧϥ̅ⲯⲩⲭⲏ ⲥⲁⲩ ⲛ̅ϩⲱⲃ
  ⲛⲉⲧⲁ ⲡϫⲁⲉⲓⲥ ⲙⲉⲥⲧⲱⲟⲩ ⲁⲟⲩ ⲥⲁⳉϥ̅ ⲛⲉ ⲛ̅ⲃⲁⲧⲉ ⲛ̅ⲧϥ̅ⲯⲩⲭⲏ <span style=
  "color:#b00e23">(ⲓ̅ⲍ̅)</span> ⲟⲩⲃⲉⲗ ⲛ̅ⲣⲉϥϣⲱⲥ ⲟⲩⲗⲉⲥ ⲛ̅ϫⲓⲛϭⲁⲛⲥ̅ ϩⲉⲛϭⲓϫ ⲉⲩⲡⲱⳉⲧ̅
  ⲥⲛⲁϥ ⲁⲃⲁⲗ ⲛ̅ⲇⲓⲕⲁⲓⲟⲥ <span style="color:#b00e23">(ⲓ̅ⲏ̅)</span> ⲟⲩϩⲏⲧ ⲉϥⲙⲉⲩⲉ
  ⲁϩⲉⲛⲙⲉⲉⲩⲉ ⲉⲩϩⲁⲩ ϩⲉⲛⲟⲩⲣⲏⲧⲉ ⲉⲩϭⲗⲁⲙ ⲁⲣ̅ ⲡⲉⲑⲁⲩ <span style=
  "color:#b00e23">(ⲓ̅ⲑ̅)</span> ⳉⲁⲣⲉ ⲟⲩⲙⲛ̅ⲧⲣⲉ ⲛ̅ⲣⲉϥϫⲓⲛϭⲁⲛⲥ̅ ⲧⲙ̅ϩⲉ ϩⲉⲛϭⲁⲗ ⲁⲟⲩ
  ⳉⲁⲣⲉϥϫⲁⲩ ⲛ̅ⲟⲩϯⲧⲱⲛ ⲉϥϩⲁⲩ ⲛ̅ϩⲉⲛⲥⲛⲏⲟⲩ <span style="color:#b00e23">(ⲕ̅)</span>
  ⲡⲁϣⲏⲣⲉ ⲉⲣⲏϩ ⲁⲛⲛⲟⲙⲟⲥ ⲙ̅ⲡⲕ̅ⲉⲓⲱⲧ ⲁⲟⲩ ⲙⲛ̅ⲕⲟⲩ ⲛ̅ⲥⲱⲕ ⲛ̅ⲛⲁⲛⲥⲙ̅ⲙⲉ ⲛ̅ⲧⲕ̅ⲙⲱ
  <span style="color:#b00e23">(ⲕ̅ⲁ̅)</span> ⲙⲁⲣⲟⲩ ⲇⲉ ⲁⲧⲕ̅ⲯⲩⲭⲏ ⳉⲛ̅ ⲟⲩⲱⲣϫ ⲕⲉⲉⲩⲉ
  ⲛ̅ⲟⲩⲕⲗⲉⲗ ⲁⲡⲕ̅ⲙⲉⲕϩ̅ <span style="color:#b00e23">(ⲕ̅ⲃ̅)</span> ⲁⲕϣⲁⲙⲁϩⲉ ⲁⲛⲓⲥ
  ⲛⲉⲙⲉⲕ. ⲁⲟⲩ ⲙⲁⲣⲉⲥⳉⲱⲡⲉ ⲛⲉⲙⲉⲕ ⲁⲟⲩ ⲁⲕϣⲁⲛ̅ⲕⲁⲧⲉ ⲙⲁⲣⲉⲥⲉⲣⲏϩ ⲁⲣⲁⲕ ϫⲉⲕⲁⲁⲥ ⲁⲕϣⲁⲧⲱⲛⲉ
  ⲁⲥⲛⲁϣⲉϫⲉ ⲛⲉⲙⲉⲕ <span style="color:#b00e23">(ⲕ̅ⲅ̅)</span> ⲟⲩⲣⲉϥⲣ̅ⲟⲩⲁⲉⲓⲛⲉ ⲅⲁⲣ
  ⲧⲉ ⲧⲉⲛⲧⲟⲗⲏ ⲉⲧⲛⲁⲛⲟⲩⲥ ⲡⲛⲟⲙⲟⲥ ⲇⲉ ⲟⲩⲟⲩⲁⲉⲓⲛⲉ ⲡⲉ ⲛ̅ⳉⲟ ⳉⲁⲣⲉ ⲧⲥ̅ⲃⲟⲩ ⲅⲁⲣ ϫⲡⲓⲟ ⲛ̅ⳉⲱⲟⲩ
  ⲙ̅ⲡⲁϩⲉ <span style="color:#b00e23">(ⲕ̅ⲇ̅)</span> ϫⲁⲥⲛⲁⲉⲣⲏϩ ⲁⲣⲁⲕ ⲁⲩⲥϩⲓⲙⲉ ⲉⲛⲧⲱⲕ
  ⲉⲛ ⲧⲉ ⲁⲟⲩ ⲁⲩⲇⲓⲁⲃⲟⲗⲏ ⲛ̅ⲗⲉⲥ ⲛ̅ϩⲛ̅ϣⲙ̅ⲙⲟ. <span style=
  "color:#b00e23">(ⲕ̅ⲉ̅)</span> ⲙⲛ̅ⲧⲉ ϩⲉⲛⲥⲁⲉⲓⲉ ⲛ̅ⲟⲩⲉⲡⲓⲑⲩⲙⲉⲓⲁ ϭⲣⲟ ⲁⲣⲁⲕ ⲁⲟⲩ
  ⲙⲛ̅ⲧⲟⲩϭⲱⲣϭ ⲁⲣⲁⲕ ⳉⲛ̅ ⲛⲉⲥⲃⲉⲗ ⲁⲟⲩ ⲙⲛ̅ⲧⲥ̅ⲧⲁⲣⲡⲕ ϩⲓ ⲛⲉⲥⲃⲱϩⲉ <span style=
  "color:#b00e23">(ⲕ̅ⲋ̅)</span> ⲡⲧⲁⲉⲓⲟ ⲅⲁⲣ ⲛ̅ⲟⲩⲥϩⲓⲙⲉ ⲙ̅ⲡⲟⲣⲛⲏ ϣⲁ ⲟⲩⲁⲉⲓⲕ ⲛ̅ⲟⲩⲱⲧ
  ⲡⲉ ⳉⲁⲣⲉ ⲧⲥ̅ϩⲓⲙⲉ ⲇⲉ ϭⲱⲣϭ ⲁⲙⲯⲩⲭⲏ ⲛ̅ⲛ̅ⲣⲱⲙⲉ ⲉⲧⲧⲁⲉⲓⲏⲟⲩ <span style=
  "color:#b00e23">(ⲕ̅ⲍ̅)</span> ⲙⲏ ⲟⲩⲛ̅ ⲟⲩⲉ ⲛⲁⲙⲟⲩⲣ ⲛ̅ⲟⲩⲕⲱϩⲧ̅ ⳉⲛ̅ ⲕⲟⲟⲛⲉϥ
  ϥⲧⲙ̅ⲣⲱⲕϩ̅ ⲛ̅ⲛⲉϥⳉⲁⲉⲓⲧⲉ <span style="color:#b00e23">(ⲕ̅ⲏ̅)</span> ⲏ ⲟⲩⲛ̅ ⲟⲩⲉ
  ⲛⲁⲙⲁϩⲉ ⲁϫⲛ̅ ϩⲉⲛϫⲃ̅ⲃⲉⲥ ⲛ̅ⲥⲉⲧⲉ ϥ̅ⲧⲙ̅ϫⲟⲩϥ ⲛⲉϥⲟⲩⲣⲏⲧⲉ <span style=
  "color:#b00e23">(ⲕ̅ⲑ̅)</span> ⲧⲉⲓ̈ ⲧⲉ ⲧⳉⲉ ⲙ̅ⲡⲉⲧⲛⲁ ⲁⳉⲟⲩⲛ ϣⲁ ⲟⲩⲥϩⲓⲙⲉ ⲉⲩⲛ̅ⲧⲉⲥ
  ϩⲉⲓ̈ ⲉϥⲛⲁⳉⲱⲡⲉ ⲉⲛ ⲉϥⲟⲩⲁⲁⲃⲉ ⲁⲛⲁⲃⲉ ⲟⲩⲇⲉ ⲟⲩⲁⲛ ⲛⲓⲙ ⲉⲧϫⲱϩ ⲁⲣⲁⲥ <span style=
  "color:#b00e23">(ⲗ̅)</span> ⲟⲩⲙⲁⲉⲓϩⲉ ⲉⲛ ⲧⲉ ⲁⲩϣⲁϭⲱⲡ ⲟⲩⲉ ⲉϥϫⲓⲟⲩⲉ ⲁϥϫⲓⲟⲩⲉ ⲅⲁⲣ
  ϫⲁϥⲛⲁⲧⲥ̅ⲉⲓⲟ ⲛ̅ⲧϥ̅ⲯⲩⲭⲏ ⲉⲧϩⲕⲉⲉⲧ <span style="color:#b00e23">(ⲗ̅ⲁ̅)</span>
  ⲁⲩϣⲁϭⲁⲡϥ̅ ⲇⲉ ϥⲛⲁⲧⲉⲩⲉ ⲛ̅ⲥⲁⳉϥ̅ ⲛ̅ⲕⲱⲃ ⲁⲟⲩ ϥⲛⲁ​ϯ ⲛ̅ⲛⲉϥϩⲩⲡⲁⲣⲭⲟⲛⲧⲁ ⲧⲏⲣⲟⲩ ϥ̅ⲧⲟⲩϫⲁϥ
  <span style="color:#b00e23">(ⲗ̅ⲃ̅)</span> ⲡⲛⲁⲉⲓⲕ ⲇⲉ ⲉⲧⲃⲉ ⲧϥ̅ⲙⲛ̅ⲧⲁⲑⲏⲧ ϥⲛⲁⲧⳉⲡⲟ
  ⲛ̅ⲟⲩⲧⲉⲕⲟ ⲛ̅ⲧϥ̅ⲯⲩⲭⲏ ⲟⲩⲁϩⲉⲉⲧϥ̅ <span style="color:#b00e23">(ⲗ̅ⲅ̅)</span> ϥⲛⲁϥⲓ
  ⳉⲁ ϩⲉⲛⲙ̅ⲕⲁϩ ⲛ̅ϩⲏⲧ ⲙⲛ̅ ϩⲉⲛϣⲱⲥ ⲁⲟⲩ ⲡϥ̅ⲛⲁϭⲛⲉϭ ⲛⲁϥⲱⲧⲉ ⲁⲃⲁⲗ ⲉⲛ ϣⲁ ⲁⲛⲏϩⲉ
  <span style="color:#b00e23">(ⲗ̅ⲇ̅)</span> ⲡϭⲱⲛⲧ ⲅⲁⲣ ⲙ̅ⲡⲥ̅ϩⲉⲓ̈ ⲙⲏϩ ⲛ̅ⲕⲱϩ
  ϥⲛⲁϯⲥⲟ ⲉⲛ ϩⲛ̅ ⲟⲩϩⲟⲟⲩⲉ ⲛ̅ⲧⲟⲩⲃⲉ <span style="color:#b00e23">(ⲗ̅ⲉ̅)</span> ⲁⲟⲩ
  ϥⲛⲁϩⲱⲧⲡ ⲉⲛ ⲛ̅ⲧϥ̅ⲙⲛ̅ⲧϫⲁϫⲉ ⳉⲁ ⲗⲁⲩⲉ ⲛ̅ⲥⲱⲧⲉ ⲟⲩⲇⲉ ⲛⲉϥⲃⲱⲗ ⳉⲁ ϩⲁϩ ⲛ̅ⲇⲱⲣⲟⲛ</p>

  <h3 id="proverbs7">7</h3>

  <p><span style="color:#b00e23">(ⲁ̅)</span> ⲡⲁϣⲏⲣⲉ ⲉⲣⲏϩ ⲁⲛⲁϣⲉϫⲉ ⲁⲟⲩ ϩⲱⲡ
  ⲛⲁⲉⲛⲧⲟⲗⲏ ⳉⲁϩⲧⲏⲕ ⲙⲁⲧⲁⲉⲓⲟ ⲡⲛⲟⲩⲧⲉ ⲧⲁⲣⲉⲕϭⲛ̅ϭⲁⲙ ⲁⲟⲩ ⲙⲛ̅ⲣ̅ϩⲛⲱϩⲉ ϩⲏⲧϥ̅ ⲛ̅ⲕⲉⲟⲩⲉ
  ⲙ̅ⲡⲃⲗ̅ⲗⲉϥ <span style="color:#b00e23">(ⲃ̅)</span> ⲉⲣⲏϩⲧⲉ ⲇⲉ ⲁⲛⲁⲉⲛⲧⲟⲗⲏ
  ⲧⲁⲣⲉⲕⲱⲛⳉ ϯ ⲛⲁϣⲉϫⲉ ⲁⲛⲉⲕϯⲉⲓⲃⲉ ⲛ̅ⲧⳉⲉ ⲛ̅ⲛⲓⲁⲗⲟⲩ ⲛ̅ⲃⲉⲗ <span style=
  "color:#b00e23">(ⲅ̅)</span> ⲥⲁⳉⲟⲩ ⲇⲉ ⲁϫⲙ̅ ⲡⲡⲱϫⳉ ⲙ̅ⲡⲕ̅ϩⲏⲧ <span style=
  "color:#b00e23">(ⲇ̅)</span> ⲁϫⲓⲥ ⲁⲧⲥⲟⲫⲓⲁ ϫⲉ ⲧⲕ̅ⲥⲱⲛⲉ ⲧⲉ ⲁⲟⲩ ⲧⲕ̅ⲣⲱⲙⲉ ⲧⲉ
  ⲧⲙⲛ̅ⲧⲣⲙ̅ⲛ̅ϩⲏⲧ. ⲧⳉⲡⲁⲥ ⲇⲉ ⲛⲉⲕ <span style="color:#b00e23">(ⲉ̅)</span> ϫⲁ
  ⲥⲛⲁⲉⲣⲏϩⲧⲉ ⲁⲣⲁⲕ ⲁⲩⲥϩⲓⲙⲉ ⲉⲧⲱⲕ ⲉⲛ ⲧⲉ ⲁⲟⲩ ⲉⲥϩⲁⲩ ⲁⲥϣⲁϣⲉϫⲉ ⲛⲉⲙⲉⲕ ⳉⲛ̅ ϩⲉⲛϣⲉϫⲉ ⲛ̅ϩⲙⲁⲧ
  <span style="color:#b00e23">(ⲋ̅)</span> ⲁⲥⲥⲁⲛⲧ ⲅⲁⲣ ⲁⲃⲁⲗ ⳉⲙ̅ ⲡϣⲱϣⲧ ⲙ̅ⲡⲥ̅ⲏⲓ̈
  ⲁⲛⳉⲓⲣ <span style="color:#b00e23">(ⲍ̅)</span> ⲡⳉⲣ̅ϣⲓⲣⲉ ⲉⲧⲥ̅ⲛⲁⲛⲟ ⲁⲣⲁϥ ⲛ̅ⲁⲑⲏⲧ
  ⲉϥϣⲁⲁⲧ ⲛ̅ⲥⲃⲟⲩ <span style="color:#b00e23">(ⲏ̅)</span> ⲉϥⲙⲁϩⲉ ⳉⲁϩⲧⲉ ⲛ̅ⲕⲗ̅ϫⲉ
  ⲛ̅ⲛ̅ⳉⲓⲣ ⲙ̅ⲡⲥⲏⲉⲓ <span style="color:#b00e23">(ⲑ̅)</span> ⲉϥϣⲉϫⲉ ⳉⲙ̅ ⲡⲕⲉⲕⲉ
  ⲙ̅ⲡⲛⲟ ⲛ̅ϩⲓⲣⲟⲩϩⲉ ⲉⲡⲙⲁ ϩⲁⲣⲕ ϩⲓⲣⲟⲩϩⲉ ⳉⲛ̅ ⲟⲩⲕⲉⲕⲉ <span style=
  "color:#b00e23">(ⲓ̅)</span> ⳉⲁⲣⲉ ⲧⲥϩⲓⲙⲉ ⲧⲱⲙⲧ ⲁⲣⲁϥ ⳉⲛ̅ ⲟⲩⲥⲙⲁⲧ ⲙ̅ⲡⲟⲣⲛⲏ ⲧⲉⲓ̈
  ⲉⲧⳉⲁⲣⲉⲥⲧⲉ ⲫⲏⲧ ⲛ̅ⲛ̅ϣⲏⲣⲉ ⳉⲏⲙ ϥⲓ ϥⲁⲕⲥ̅ <span style="color:#b00e23">(ⲓ̅ⲁ̅)</span>
  ⲥⲉⲥⲓⲱⲟⲩ ⲇⲉ ⲁⲟⲩ ⲟⲩϣⲛⲁ ⲧⲉ ⲙⲁ ⲛⲉⲥⲟⲩⲣⲏⲧⲉ ⲇⲉ ϭⲟⲩ ⳉⲙ̅ ⲡⲥ̅ⲏⲉⲓ <span style=
  "color:#b00e23">(ⲓ̅ⲃ̅)</span> ⳉⲁⲣⲉⲥⲣ̅ ⲟⲩⲟⲩⲁⲉⲓϣ ⲅⲁⲣ ⲉⲥⲕⲱⲧⲉ ϩⲓⲃⲁⲗ ⲟⲩⲟⲩⲁⲉⲓϣ ⲇⲉ
  ⲉⲥϭⲁⲣϭ ⳉⲁϩⲧⲉ ⲕⲗ̅ϫⲉ ⲛⲓⲙ ⳉⲛ̅ ⲙ̅ⲡⲗⲁⲧⲓⲁ <span style="color:#b00e23">(ⲓ̅ⲅ̅)</span>
  ⲙⲛ̅ⲛ̅ⲥⲱⲥ ⲇⲉ ⳉⲁⲣⲉⲥⲉⲙⲁϩⲧⲉ ⲙ̅ⲙⲁϥ ⲥϯⲡⲓ ⲁⲣⲱϥ ⳉⲛ̅ ⲟⲩϩⲟ ⲇⲉ ⲛ̅ⲁⲧϣⲓⲡⲉ ⳉⲁⲣⲉⲥϫⲟⲟⲥ ⲛⲉϥ
  <span style="color:#b00e23">(ⲓ̅ⲇ̅)</span> ϫⲉ ⲟⲩⲑⲩⲥⲓⲁ ⲛ̅ⲉⲓⲣⲏⲛⲓⲕⲏ ⲛⲉⲉⲓ ⲡⲉ
  ⲙ̅ⲡⲟⲟⲩⲉ ϯⲛⲁϯ ⲛ̅ⲛⲁϣⲡⲱⲡ <span style="color:#b00e23">(ⲓ̅ⲉ̅)</span> ⲉⲧⲃⲉ ⲡⲉⲓ̈
  ⲁⲓ̈ⲉⲓ ⲁⲃⲁⲗ ⲁⲧⲱⲙⲧ ⲁⲣⲁⲕ ⲉⲓ̈ⲟⲩⲱⳉ ⲡⲕ̅ϩⲱ ⲁⲉⲓϭⲓⲛⲉ ⲙ̅ⲙⲁϥ <span style=
  "color:#b00e23">(ⲓ̅ⲋ̅)</span> ⲁⲉⲓϫⲱⲗⲕ̅ ⲙ̅ⲡⲁϭⲗⲁϭ ⲛ̅ϩⲉⲛⲕⲉⲣⲉⲁ ⲁⲉⲓⲡⲁⲣⳉϥ̅ ⲇⲉ
  ⲛ̅ⲁⲙⲫⲓⲧⲁⲡⲟⲥ ⲧⲛ̅ ⲕⲏⲙⲉ <span style="color:#b00e23">(ⲓ̅ⲍ̅)</span> ⲁⲉⲓⲛⲟⲩϫⳉ
  ⲙ̅ⲡⲁϭⲗⲁϭ ⲛ̅ⲟⲩⲕⲣⲟⲕⲟⲥ ⲁⲟⲩ ⲡⲁⲏⲉⲓ ⲛ̅ⲟⲩⲕⲓⲛⲛⲁⲙⲱⲙⲟⲛ <span style=
  "color:#b00e23">(ⲓ̅ⲏ̅)</span> ⲁⲙⲟⲩ ⲧⲛ̅ⲙ̅ⲧⲁⲛ ⲙ̅ⲙⲁⲛ ⳉⲛ̅ ⲟⲩⲙⲛ̅ⲧⳉⲃⲏⲣ ϣⲁ ϩⲓⲧⲁⲩⲉ
  <span style="color:#b00e23">(ⲓ̅ⲑ̅)</span> ⲡⲁϩⲉⲓ̈ ⲅⲁⲣ ⳉⲙ̅ ⲡⲁⲏⲉⲓ ⲉⲛ ⲁϥⲃⲱⲕ ⲁⲩⳉⲟ
  ⲉϥⲟⲩⲏⲟⲩ <span style="color:#b00e23">(ⲕ̅)</span> ⲉⲩⲛ̅ ⲟⲩⲧⲱⲙⲉ ⳉⲛ̅ ⲧϥ̅ϭⲓϫ ϩⲓⲧⲛ̅
  ϩⲁϩ ⲛ̅ϩⲟⲟⲩⲉ ⲁϥⲛⲁⲕⲧⲁϥ ⲁⲡϥ̅ⲏⲉⲓ <span style="color:#b00e23">(ⲕ̅ⲁ̅)</span>
  ⲁⲥⲣ̅ⲡⲗⲁⲛⲁ ⲇⲉ ⲙ̅ⲙⲁϥ ⳉⲛ̅ ⲟⲩⲛⲁϭ ⲛ̅ⲟⲙⲓⲗⲓⲁ ⲛ̅ϣⲉϫⲉ ⲁⲥⲙⲁⲣϥ ⲇⲉ ⳉⲛ̅ ϩⲉⲛⲁⲗⲟⲩ ⲁⲃⲁⲗ ⳉⲛ̅
  ⲛⲉⲥⲥⲡⲁⲧⲟⲩ <span style="color:#b00e23">(ⲕ̅ⲃ̅)</span> ⲛ̅ⲧⲁϥ ⲇⲉ ⳉⲁⲣⲉϥⲟⲩⲁϩϥ̅
  ⲛ̅ⲥⲱⲥ ⳉⲛ̅ ⲟⲩⲛⲁϭ ⲙ̅ⲙⲛ̅ⲧⲁⲑⲏⲧ ⲛ̅ⲧⳉⲉ ⲛ̅ⲟⲩⲙⲉⲥ ⲉⲩⲛⲁⲛ̅ⲧϥ̅ ⲁⲡⲙⲁⲛ̅ⲕⲁⲛⲥϥ̅ ⲁⲟⲩ ⲛ̅ⲧⳉⲉ
  ⲛ̅ⲟⲩⲟⲩϩⲁⲣ ⲉϥϭⲗⲁⲙ ⲁⲧⲉⲉϥ ⲁⲡϥ̅ⲕⲗⲉⲗ <span style="color:#b00e23">(ⲕ̅ⲅ̅)</span> ⲏ
  ⲛ̅ⲧⳉⲉ ⲛ̅ⲟⲩⲉⲓ̈ⲟⲩⲗ ⲉⲁⲩϣⲁⲁϭϥ̅ ⲛ̅ⲟⲩⲥⲁⲧⲉ ⲁⲡϥ̅ϩⲏⲡⲁⲣ ϥϭⲗⲁⲙ ⲇⲉ ⲛ̅ⲧⳉⲉ ⲛ̅ⲟⲩϩⲁⲗⲏⲧ
  ⲁⲩⲡⲁⲥⳉϥ̅ ⲉϥⲥⲁⲩⲛⲉ ⲉⲛ ϫⲉ ⲡⲙⲁ ⲛ̅ⲧϥ̅ⲯⲩⲭⲏ ⲡⲉ <span style=
  "color:#b00e23">(ⲕ̅ⲇ̅)</span> ϯⲛⲟⲩ ϭⲉ ⲡⲁϣⲏⲣⲉ ⲥⲱⲧⲙⲉ ⲁⲣⲁⲉⲓ ⲕ̅ϯϩⲧⲏⲕ ⲁⲛϣⲉϫⲉ
  ⲛ̅ⲣⲱⲉⲓ <span style="color:#b00e23">(ⲕ̅ⲉ̅)</span> ⲙⲛ̅ⲧⲉ ⲡⲕ̅ϩⲏⲧ ⲣⲓⲕⲉ ⲁⲛⲉⲥⳉⲱⲟⲩ
  <span style="color:#b00e23">(ⲕ̅ⲋ̅)</span> ⲁⲥⲕⲱⲛⲥ̅ ⲟⲩⲙⲓⲉⲓϣⲉ ⲅⲁⲣ ⲁⲥⲧⲉⲩⲁⲩ ⲁⳉⲣⲏⲓ̈
  ⲁⲟⲩ ϩⲉⲛⲁⲧⲏⲡⲉ ⲛⲉ ⲛⲉⲧⲁⲥⳉⲁⲧⲃⲟⲩ <span style="color:#b00e23">(ⲕ̅ⲍ̅)</span> ⲛⲉⲥⳉⲱⲟⲩ
  ⲛⲉ ⲛ̅ⲏⲟⲩ ⲛ̅ⲁⲙⲛ̅ⲧⲉ ⲁⲩϫⲓ ⲇⲉ ⲁⳉⲣⲏⲓ̈ ⲁⲛⲧⲁⲙⲓⲟⲛ ⲙ̅ⲡⲙⲟⲩ</p>

  <h3 id="proverbs8">8</h3>

  <p><span style="color:#b00e23">(ⲁ̅)</span> ⲛ̅ⲧⲁⲕ ⲧⲁϣⲉⲁⲉⲓϣ ⲛ̅ⲧⲥⲟⲫⲓⲁ ϫⲁ
  ⲧⲙⲛ̅ⲧⲣⲙ̅ⲛ̅ϩⲏⲧ ⲛⲁⲥⲱⲧⲙⲉ ⲛⲉⲕ <span style="color:#b00e23">(ⲃ̅)</span> ⲁⲥϩⲓϫⲛ̅
  ⲛ̅ⲕⲟⲟϩ ⲅⲁⲣ ⲉⲧϫⲁⲥⲉ ⲥⲁϩⲉ ⲇⲉ ⲁⲣⲉⲧⲥ̅ ⲛ̅ⲧⲙⲏⲧⲉ ⲛ̅ⲛⲉⲥⳉⲱⲟⲩ <span style=
  "color:#b00e23">(ⲅ̅)</span> ⲥϭⲁⲣϭ ⳉⲁⲧⲉ ⲙ̅ⲡⲩⲗⲏ ⲛ̅ⲛ̅ϫⲱⲱⲣⲉ ⲁⲟⲩ ⲥⲉⲥⲙⲟⲩ ⲁⲣⲁⲥ ⳉⲛ̅
  ⲙ̅ⲙⲁⲛ̅ⲃⲱⲕ ⲁⳉⲟⲩⲛ <span style="color:#b00e23">(ⲇ̅)</span> ϫⲉ ϯⲣ̅ⲡⲁⲣⲁⲕⲁⲗⲉⲓ
  ⲙ̅ⲙⲱⲧⲛⲉ ⲱ ⲛ̅ⲣⲱⲙⲉ ⲁⲟⲩ ϯϫⲟⲩ ⲛⲏⲧⲛⲉ ⲛ̅ⲧⲁⲥⲃⲟⲩ ⲛ̅ϣⲏⲣⲉ ⲛ̅ⲛ̅ⲣⲱⲙⲉ <span style=
  "color:#b00e23">(ⲉ̅)</span> ⲛⲃⲁⲗϩⲏⲧ ⲣ̅ⲛⲟⲓ̈ⲉ ⲛ̅ⲟⲩⲙⲛ̅ⲧⲥⲁⲃⲉ ⲛ̅ⲁⲑⲏⲧ ϯ ⲡⲉⲧⲛ̅ϩⲏⲧ
  <span style="color:#b00e23">(ⲋ̅)</span> ⲥⲱⲧⲙⲉ ⲁⲣⲁⲉⲓ ϫⲁⲉⲓⲛⲁϫⲟⲩ ⲅⲁⲣ ⲛ̅ϩⲉⲛⲥⲃⲟⲩ
  ⲁⲟⲩ ⲁⲉⲓⲛⲁⲉⲩⲉⲛ ⲛ̅ⲛⲉⲧⲥⲟⲩⲧⲁⲛⲧ ⲁⲃⲁⲗ ⳉⲛ̅ ⲛⲁⲥⲡⲁⲧⲟⲩ <span style=
  "color:#b00e23">(ⲍ̅)</span> ⲁ ⲣⲱⲉⲓ ⲅⲁⲣ ⲣ̅ⲙⲉⲗⲉⲧⲁ ⲛ̅ⲟⲩⲡⲓⲥⲧⲓⲥ ⲛ̅ⲥⲡⲁⲧⲟⲩ ⲇⲉ ⲛ̅ϭⲁⲗ
  ϫⲁⳉⲙⲉ ⲙ̅ⲡⲁⲙ̅ⲧⲟ ⲁⲃⲁⲗ <span style="color:#b00e23">(ⲏ̅)</span> ⲁ ⲛ̅ϣⲉϫⲉ ⲧⲏⲣⲟⲩ
  ⲛ̅ⲣⲱⲉⲓ ⳉⲛ̅ ⲟⲩⲇⲓⲕⲁⲓⲟⲥⲩⲛⲏ ⲙⲛ̅ ⲗⲁⲩⲉ ⲛ̅ⳉⲏⲧⲟⲩ ⲉϥϭⲁⲩϭ ⲟⲩⲇⲉ ⲉϥϫⲏⲟⲩ ⲛ̅ⲕⲁⲧⲥ̅
  <span style="color:#b00e23">(ⲑ̅)</span> ⲥⲉⲙ̅ⲡⲙ̅ⲧⲟ ⲁⲃⲁⲗ ⲧⲏⲣⲟⲩ ⲛ̅ⲛⲉⲧⲣ̅ⲛⲟⲓ̈ⲉ
  ⲥⲉⲥⲟⲩⲧⲁⲛⲧ ⲇⲉ ⲛ̅ⲛⲉⲧⲟⲩⲱⳉⲉ ⲁϫⲓ ⲛ̅ⲟⲩⲁⲓⲥⲑⲏⲥⲓⲥ <span style=
  "color:#b00e23">(ⲓ̅)</span> ϯϩⲏⲟⲩ ⲛ̅ⲟⲩⲥⲃⲟⲩ ⲟⲩϩⲉⲧ ⲉⲛ ⲁⲟⲩ ⲟⲩⲥⲁⲩⲛⲉ ⲛ̅ϩⲟⲩⲟ ⲁⲩⲛⲟⲩⲃ
  ⲉϥⲥⲁⲧⲡ̅ ⲥⲱⲧⲡ ⲧⲙⲛ̅ⲧⲣⲙ̅ⲛ̅ϩⲏⲧ ⲇⲉ ⲛ̅ϩⲟⲩⲟ ⲁⲡⲛⲟⲩⲃ ⲉⲧⲧⲃ̅ⲃⲟⲩⲁⲉⲓⲧ <span style=
  "color:#b00e23">(ⲓ̅ⲁ̅)</span> ⲧⲥⲟⲫⲓⲁ ⲅⲁⲣ ⲥⲁⲧⲡ̅ ⲛ̅ϩⲟⲩⲟ ⲁϩⲉⲛⲱⲛⲉ ⲙ̅ⲙⲓⲉ
  ⲛⲉⲧⲧⲁⲓ̈ⲁⲉⲓⲧ ⲇⲉ ⲧⲏⲣⲟⲩ ⲙ̅ⲡϣⲁ ⲙ̅ⲙⲁⲥ ⲉⲛ <span style="color:#b00e23">(ⲓ̅ⲃ̅)</span>
  ⲁⲛⲁⲕ ⲧⲥⲟⲫⲓⲁ ⲁⲉⲓⲥⲱⲛⲧ ⲙ̅ⲡϣⲁϫⲛⲉ ⲁⲛⲁⲕ ⲁⲉⲓⲧⳉⲡⲟ ⲛⲉⲓ̈ ⲛ̅ⲧⲁⲓⲥⲑⲏⲥⲓⲥ ⲙⲛ̅ ⲡⲙⲉⲩⲉ
  <span style="color:#b00e23">(ⲓ̅ⲅ̅)</span> ⲧⲙⲛ̅ⲧⲙⲁⲉⲓ ⲛⲟⲩⲛⲧⲉ ⲙⲁⲥⲧⲉ ⲛ̅ⲧⲕⲁⲕⲓⲁ ⲁⲟⲩ
  ⲥⲙⲁⲥⲧⲉ ⲛ̅ⲟⲩϣⲱⲥ ⲙⲛ̅ ⲟⲩⲙⲛ̅ⲧϫⲁⲥⲓ ϩⲏⲧ ⲙⲛ̅ ϩⲉⲛⳉⲱⲟⲩ ⲉⲩϩⲁⲩ ⲁⲟⲩ ⲟⲩⲧⲁⲡⲣⲟ ⲛ̅ϭⲁⲗ
  <span style="color:#b00e23">(ⲓ̅ⲇ̅)</span> ⲡⲱⲓ̈ ⲡⲉ ⲡϣⲁϫⲛⲉ ⲙⲛ̅​ ⲡⲱⲣϫ ⲧⲱⲓ̈ ⲧⲉ
  ⲧⲙⲛ̅ⲧⲣⲙ̅ⲛ̅ϩⲏⲧ ⲧⲱⲓ̈ ⲧⲉ ⲧϭⲁⲙ <span style="color:#b00e23">(ⲓ̅ⲉ̅)</span> ⲁ
  ϩⲉⲛⲣ̅ⲣⲁⲉⲓ ⲉ ⲛ̅ⲣ̅ⲣⲟ ⲁⲃⲁⲗ ϩⲓⲧⲟⲟⲧ ⲁⲟⲩ ⲁ ⲛϫⲱⲣⲉ ⲉⲙⲁϩⲧⲉ ⲙ̅ⲡⲕⲁϩ <span style=
  "color:#b00e23">(ⲓ̅ⲋ̅)</span> ⲁⲣⲉ ⲛ̅ⲛⲁϭ ⲁⲉⲓⲉⲩⲧⲉ ⲁⲃⲁⲗ ϩⲓⲧⲟⲟⲧ ⲁⲟⲩ ⲁⲣⲉ
  ⲛ̅ⲧⲩⲣⲁⲛⲛⲟⲥ ⲉⲙⲁϩⲧⲉ ⲙ̅ⲡⲕⲁϩ <span style="color:#b00e23">(ⲓ̅ⲍ̅)</span> ⲁⲛⲁⲕ
  ⲁⲉⲓⲙⲉⲓ̈ⲉ ⲛ̅ⲛⲉⲧⲙⲉⲓ̈ⲉ ⲙ̅ⲙⲁⲉⲓ ⲛⲉⲧϣⲓⲛⲉ ⲇⲉ ⲛ̅ⲥⲱⲉⲓ ⲥⲉⲛⲁϭⲛ̅ⲧ <span style=
  "color:#b00e23">(ⲓ̅ⲏ̅)</span> ⲟⲩⲛ̅ⲧⲉⲓ̈ ⲧⲙⲛ̅ⲧⲣⲙ̅ⲙⲁⲟ ⲅⲁⲣ ⲙⲛ̅ ⲡⲉⲁⲩ ⲁⲟⲩ ⲟⲩⲧⳉⲡⲟ
  ϩⲁϩ ⲙⲛ̅ ⲧⲇⲓⲕⲁⲓⲟⲥⲩⲛⲏ <span style="color:#b00e23">(ⲓ̅ⲑ̅)</span> ⲛⲁⲛⲟⲩ ⲧⳉⲡⲁⲉⲓ
  ⲛⲏⲧⲛⲉ ⲛ̅ϩⲟⲩⲟ ⲁⲡⲛⲟⲩⲃ ⲙⲛ̅ ⲡⲱⲛⲉ ⲙ̅ⲙⲓⲉ ⲁⲟⲩ ⲛⲁⲛⲟⲩ ⲛⲁⲅⲉⲛⲏⲙⲁ ⲛ̅ϩⲟⲩⲟ ⲁⲡϩⲉⲧ ⲉⲧⲥⲁⲧⲡ̅
  <span style="color:#b00e23">(ⲕ̅)</span> ⲁⲉⲓⲙⲁϩⲉ ⳉⲛ̅ ⲛ̅ⳉⲱⲟⲩ ⲛ̅ⲧⲙⲛ̅ⲧⲙⲓⲉ ⲁⲟⲩ
  ⲁⲉⲓⲛⲁ ⳉⲛ̅ ⲛ̅ⳉⲱⲟⲩ ⲛ̅ⲧⲙⲓⲉ <span style="color:#b00e23">(ⲕ̅ⲁ̅)</span> ϫⲉⲕⲁⲁⲥ
  ⲁⲉⲓⲛⲁⲡⲱϣⲉ ⲁϫⲛ̅ ⲛⲉⲧⲙⲉⲓⲉ ⲙ̅ⲙⲁⲉⲓ ⲛ̅ⲟⲩⲙⲛ̅ⲧⲣⲙ̅ⲙⲁⲟ ⲁⲟⲩ ⲧⲁⲙⲁϩ ⲛⲟⲩⲉϩⲱⲣ ⲛ̅ⲁⲅⲁⲑⲟⲛ
  ⲁⲉⲓϣⲁϫⲟⲩ ⲛⲏⲧⲛⲉ ⲛ̅ⲛⲉⲧⳉⲟⲟⲡ ⲙ̅ⲙⲏⲛⲉ ϯⲛⲁⲣ̅ⲡⲙⲉⲩⲉ ⲙ̅ⲫⲉⲡ ϫⲛ̅ ⲁⲛⲏϩⲉ <span style=
  "color:#b00e23">(ⲕ̅ⲃ̅)</span> ⲁ ⲡⲛⲟⲩⲛⲧⲉ ⲥⲁⲛⲧ ⲛ̅ⲧⲁⲣⲭⲏ ⲛ̅ⲛⲉϥⳉⲱⲟⲩ ⲁⲛⲉϥϩⲃⲏⲟⲩⲉ
  ⲉⲙⲡⲁⲧϥ̅ⲧⲁⲛⲟ ⲗⲁⲩⲉ <span style="color:#b00e23">(ⲕ̅ⲅ̅)</span> ⲁⲟⲩ ⲁϥⲥⲙⲛ̅ ⲥⲛ̅ⲧⲉ
  ⲙ̅ⲙⲁⲉⲓ ⳉⲁⲑⲓ ⲛ̅ⲛ̅ⲁⲛⲏϩⲉ ⳉⲛ̅ ⲧⲁⲣⲭⲏ <span style="color:#b00e23">(ⲕ̅ⲇ̅)</span>
  ⲉⲙⲡⲁⲧϥ̅ⲧⲁⲛⲟ ⲡⲕⲁϩ ⲁϥⲧⳉⲡⲁⲉⲓ ⲇⲉ ⳉⲁⲑⲓ ⲙ̅ⲡⲛⲟⲩⲛ ⲉⲙ̅ⲡⲁⲧⲉ ⲙ̅ⲡⲏⲅⲏ ⲙ̅ⲙⲁⲩ ⲉⲓ ⲁⲃⲁⲗ
  <span style="color:#b00e23">(ⲕ̅ⲉ̅)</span> ⲉⲙ̅ⲡⲁⲧϥ̅ⲧⲁϫⲣⲟ ⲛ̅ⲧⲁⲩ ⲁⲟⲩ ϥⲣ̅ⲡⲗⲁⲥⲥⲉ
  ⲙ̅ⲡⲕⲁϩ ⲙⲛ̅ ⲧⲟⲓⲕⲟⲩⲙⲉⲛⲏ ⲁϥⲧⳉⲡⲁⲉⲓ ⲇⲉ ⳉⲁⲧϩⲓ ⲛ̅ⲥⲓⲃⲧ ⲛⲓⲙ <span style=
  "color:#b00e23">(ⲕ̅ⲋ̅)</span> ⲁ ⲡⲛⲟⲩⲛⲧⲉ ⲧⲁⲛⲟ ⲧⲡⲉ ⲙⲛ̅ ⲡⲕⲁϩ ⲁⲟⲩ ⲁⲣⲏϫϥ̅ ⲙ̅ⲡⲕⲁϩ
  ⲉⲧϭⲁⲣϭ ⳉⲁ ⲧⲡⲉ <span style="color:#b00e23">(ⲕ̅ⲍ̅)</span> ⲉϥⲛⲁⲥⲃ̅ⲧⲉ ⲧⲡⲉ
  ⲛⲁⲉⲓⲛⲉⲙⲉϥ ⲡⲉ ⲁⲟⲩ ⲉϥⲛⲁⲡⲱⲣⳉ ⲡϥ̅ⲑⲣⲟⲛⲟⲥ ⲁⲃⲁⲗ ϩⲓϫⲛ̅ ⲛ̅ⲧⲏⲟⲩ <span style=
  "color:#b00e23">(ⲕ̅ⲏ̅)</span> ⲁⲟⲩ ⲉϥⲛⲁⲱⲣϫ ⲛ̅ⲙ̅ⲡⲏⲅⲏ ⲉⲧⳉⲁ ⲧⲡⲉ <span style=
  "color:#b00e23">(ⲕ̅ⲑ̅)</span> ⲁⲟⲩ ⲉϥⲛⲁⲱⲣϫ ⲛ̅ⲛ̅ⲥⲛ̅ⲧⲉ ⲙ̅ⲡⲕⲁϩ <span style=
  "color:#b00e23">(ⲕ̅ⲏ̅)</span> ⲉϥⲛⲁⲧⲁϫⲣⲟ ⲛ̅ⲕⲗⲟⲟⲗⲉ ⲛ̅ϩⲣⲏⲉⲓ <span style=
  "color:#b00e23">(ⲗ̅)</span> ⲛⲁⲉⲓⲛⲉⲙⲉϥ ⲡⲉ ⲉⲓ̈ⲥⲁⲃⲧⲉ ⲛⲉϥ ⲁⲛⲁⲕ ⲡⲉⲛⲁϥⲣⲉϣⲉ ⲛⲉⲙⲉⲓ̈
  ⲛⲁⲓ̈ⲣ̅ⲉⲩⲫⲣⲁⲛⲉ ⲙ̅ⲙⲏⲛⲉ ⲙ̅ⲡϥ̅ⲙ̅ⲧⲟ ⲁⲃⲁⲗ ⲛ̅ⲟⲩⲁⲉⲓϣ ⲛⲓⲙ <span style=
  "color:#b00e23">(ⲗ̅ⲁ̅)</span> ⲁⲟⲩ ⲛⲁϥⲣ̅ⲉⲩⲫⲣⲁⲛⲉ ⲛ̅ⲧⲁⲣⲉϥϫⲱⲕ ⲁⲃⲁⲗ ⲛ̅ⲧⲟⲓⲕⲟⲩⲙⲉⲛⲏ
  ⲁⲟⲩ ⲛⲁϥⲣ̅ⲉⲩⲫⲣⲁⲛⲉ ⲁϫⲛ̅ ⲛ̅ϣⲏⲣⲉ ⲛ̅ⲛ̅ⲣⲱⲙⲉ ⳉⲁⲣⲉ ⲛⲉϥⲉϩⲱⲣ ⲇⲉ ⲧⲉ ⲛ̅ⲣⲱⲙⲉ ⲣⲉϣⲉ
  <span style="color:#b00e23">(ⲗ̅ⲃ̅)</span> ϯⲛⲟⲩ ϭⲉ ⲛⲁϣⲏⲣⲉ ⲥⲱⲧⲙⲉ ⲁⲣⲁⲉⲓ
  <span style="color:#b00e23">(ⲗ̅ⲅ̅)</span> ϯ ϩⲧⲏⲧⲛⲉ ⲁⲡϣⲉϫⲉ ⲛ̅ⲧⲁⲥⲃⲟⲩ ϫⲉ
  ⲁⲧⲉⲧⲛⲁⲣ̅ ⲟⲩⲛⲁϭ ⲛ̅ⲁϩⲉ ⲁⲟⲩ ⲧⲉⲧⲛ̅ⲣ̅ⲥⲟⲫⲟⲥ ⲙⲛ̅ⲣ̅ⲡⲃⲁⲗ ⲛ̅ⲛⲁϫⲡⲓⲟ <span style=
  "color:#b00e23">(ⲗ̅ⲇ̅)</span> ⲛⲉⲉⲓ̈ⲉⲧϥ̅ ⲙ̅ⲡⲣⲱⲙⲉ ⲉⲧⲛⲁⲥⲱⲧⲙⲉ ⲛ̅ⲥⲱⲉⲓ ⲁⲟⲩ ⲡⲣⲱⲙⲉ
  ⲉⲧⲛⲁⲉⲣⲏϩ ⲁⲛⲁⳉⲱⲟⲩ ⲉⲧⲉ ⲛ̅ⲟⲩⳉⲓ ⲛ̅ⲣⲁⲉⲓⲥ ϩⲓⲣⲛ̅ ⲛⲁⲣⲟ ⲙ̅ⲙⲏⲛⲉ ⲉϥⲉⲣⲏϩ ⲁⲛⲟⲩⲉϭⲣⲟ
  ⲛ̅ⲛⲁⲙⲁⲛ̅ⲉⲓ ⲁⳉⲟⲩⲛ <span style="color:#b00e23">(ⲗ̅ⲉ̅)</span> ⲛⲁⳉⲱⲟⲩ ⲅⲁⲣ ϩⲉⲛⳉⲱⲟⲩ
  ⲛ̅ⲱⲛⳉ ⲛⲉ ⲁⲟⲩ ⲁⲣⲉ ⲡⲁⲟⲩⲱⳉⲉ ⲥⲁⲃⲧⲉ ⲁⲃⲁⲗ ϩⲓⲧⲙ̅ ⲡϫⲁⲉⲓⲥ ⲁ ⲡⲟⲩⲣⲁⲧ ⲇⲉ ⲛⲏⲟⲩ ⲁⲃⲁⲗ ϩⲓⲧⲙ̅
  ⲡⲛⲟⲩⲛⲧⲉ ⲙⲛ̅ ϩⲱⲃ ⲛⲓⲙ ⲉⲧⲥⲁⲧⲡ <span style="color:#b00e23">(ⲗ̅ⲋ̅)</span>
  ⲛⲉⲧⲣ̅ⲛⲁⲃⲉ ⲁⲣⲁⲉⲓ ⲥⲉⲛⲁⲣ̅ⲃⲗⲁⲡⲧⲉⲓ ⲛ̅ⲧⲟⲩⲯⲩⲭⲏ ⲁⲟⲩ ⲛⲉⲧⲙⲁⲥⲧⲉ ⲙ̅ⲙⲁⲉⲓ ⲁⲩⲉ ⲛ̅ⳉⲃⲏⲣ
  ⲁⲡⲙⲟⲩ</p>

  <h3 id="proverbs9">9</h3>

  <p><span style="color:#b00e23">(ⲁ̅)</span> ⲁ ⲧⲥⲟⲫⲓⲁ ⲕⲱⲧ ⲛ̅ⲟⲩⲏⲓ̈ ⲛⲉⲥ ⲁⲟⲩ
  ⲁⲥⲧⲁϫⲣⲟ ⲛ̅ⲥⲁⳉϥ̅ ⲛ̅ⲥⲧⲩⲗⲟⲥ <span style="color:#b00e23">(ⲃ̅)</span> ⲁⲥⲕⲱⲛⲥ̅
  ⲛ̅ⲛⲉⲥϣⲟⲩⲟⲩⲧ ⲁⲥⲣⲕⲉⲣⲁ ⲙ̅ⲡⲥ̅ⲏⲣⲡ ⲁⲩⲕⲣⲁⲧⲏⲣ ⲁⲥⲥⲁⲃⲧⲉ ⲛ̅ⲧⲥ̅ⲧⲣⲁⲡⲉⲍⲁ <span style=
  "color:#b00e23">(ⲅ̅)</span> ⲁⲥϫⲁⲩ ⲛ̅ⲛⲉⲥⳉⲙ̅ⳉⲉⲗ ⲉⲥⲙⲟⲩⲧⲉ ⳉⲛ̅ ⲟⲩⲛⲁϭ ⲛ̅ⲧⲁϣⲉⲁⲉⲓϣ
  ⲁϫⲙ̅ ⲡⲕⲣⲁⲧⲏⲣ ⲉⲥϫⲟⲩ ⲙ̅ⲙⲁⲥ <span style="color:#b00e23">(ⲇ̅)</span> ϫⲉ ⲡⲁⲑⲏⲧ
  ⲉⲧⳉⲛ̅ ⲧⲏⲛⲉ ⲙⲁⲣⲉϥⲣⲉⲕⲧϥ̅ ϣⲁⲣⲁⲓ̈ ⲁⲟⲩ ⲡⲁϫⲉⲥ ⲛ̅ⲛⲉⲧϣⲁⲁⲧ ⲛ̅ⲥⲃⲟⲩ <span style=
  "color:#b00e23">(ⲉ̅)</span> ϫⲉ ⲁⲙⲏⲉⲓⲛⲉ ⲧⲉⲧⲛ̅ⲟⲩⲱⲙ ⲁⲃⲁⲗ ⳉⲛ̅ ⲛⲁⲁⲉⲓⲕ ⲁⲟⲩ ⲧⲉⲧⲛ̅ⲥⲟⲩ
  ⲁⲃⲁⲗ ⳉⲛ̅ ⲡⲏⲣⲡ ⲉⲧⲁⲉⲓⲣ̅ⲕⲉⲣⲁ ⲙ̅ⲙⲁϥ ⲛⲏⲧⲛⲉ <span style="color:#b00e23">(ⲋ̅)</span>
  ⲕⲟⲩ ⲛ̅ⲥⲱⲧⲛⲉ ⲛ̅ⲧⲙⲛ̅ⲧⲁⲑⲏⲧ ϫⲁⲧⲉⲧⲛⲁⲱⲛⳉ ⲧⲉⲧⲛ̅ϣⲓⲛⲉ ⲥⲉ ⲧⲙⲛ̅ⲧⲣⲙ̅ⲛ̅ϩⲏⲧ ϫⲁ ⲧⲉⲧⲛⲁⲣ̅ⲁϩⲉ
  ⲁⲟⲩ ϫⲁ ⲧⲉⲧⲛⲁⲥⲁⲩⲧⲛⲉ ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ ⳉⲛ̅ ⲟⲩⲥⲁⲩⲛⲉ ⲙⲉⲩⲉ ⲁⲧⲥⲃⲟⲩ ⳉⲛ̅ ⲟⲩⳉⲟ ⲉϥⲥⲟⲩⲧⲁⲛⲧ
  <span style="color:#b00e23">(ⲍ̅)</span> ⲡⲉⲧϯⲥⲃⲟⲩ ⲛ̅ⲛⲉⲧϩⲁⲩ ⲁϥⲛⲁϫⲓ ⲛⲉϥ ⲛ̅ϩⲉⲛϣⲱⲥ
  ⲁ ⲡⲉⲧⲥⲁⲛⲧ ⲁⲃⲁⲗ ϩⲏⲧϥ̅ ⲙ̅ⲡϣⲱⲥ ⲛⲏⲟⲩ ⲁϫⲛ̅ ⲛⲉⲧϩⲁⲩ ϩⲉⲛⲕⲗ̅ⲗⲁⲙⲉ ⲇⲉ ⲛⲉ ⲛ̅ϫⲡⲓⲟ
  ⲛ̅ⲛ̅ⲁⲥⲉⲃⲏⲥ <span style="color:#b00e23">(ⲏ̅)</span> ⲙⲛ̅ϫⲡⲓⲟ ⲛⲉⲧϩⲁⲩ ϫⲛ̅
  ⲛⲟⲩⲙⲉⲥⲧⲱⲕ ϫⲡⲓⲟ ⲧⲁⲣⲉϥⲙⲣ̅ⲣⲓⲧⲕ̅ <span style="color:#b00e23">(ⲑ̅)</span> ϯ
  ⲧⲁⲫⲟⲣⲙⲏ ⲛ̅ⲟⲩⲥⲟⲫⲟⲥ ⲧⲁⲣⲉϥⲣ̅ϩⲟⲩⲟ ⲥⲟⲫⲟⲥ ⲙⲁⲧⲁⲙⲟ ⲡⲇⲓⲕⲁⲓⲟⲥ ⲧⲁⲣⲉϥⲣ̅ⳉⲣ̅ⲡ ⲛ̅ⲥⲁⲩⲛⲉ
  ⲛ̅ϩⲟⲩⲟ <span style="color:#b00e23">(ⲓ̅)</span> ⲧⲁⲣⲭⲏ ⲛ̅ⲧⲥⲟⲫⲓⲁ ⲧⲉ ⲧⲙⲛ̅ⲧⲙⲁⲉⲓ
  ⲛⲟⲩⲛⲧⲉ ⲧⲙⲛ̅ⲧⲣⲙ̅ⲛ̅ϩⲏⲧ ⲇⲉ ⲛ̅ⲛⲉⲧⲟⲩⲁⲁⲃⲉ ⲡⲉ​ ⲡⳉⲣ̅ⲡ ⲛ̅ⲥⲁⲩⲛⲉ ⲡⲁⲟⲩϩⲏⲧ ⲇⲉ ⲉⲛⲁⲛⲟⲩϥ ⲡⲉ
  ⲙ̅ⲙⲉ ⲁⲡⲛⲟⲙⲟⲥ <span style="color:#b00e23">(ⲓ̅ⲁ̅)</span> ⳉⲙ̅ ⲡⲓⲥⲙⲁⲧ ⲅⲁⲣ ⲁⲕⲛⲁⲣ̅
  ⲟⲩⲛⲁϭ ⲛ̅ⲁϩⲉ ⲁⲟⲩ ⲥⲉⲛⲁⲟⲩⲱϩ ⲁⲣⲁⲕ ⲛ̅ϩⲉⲛⲣⲙ̅ⲡⲉⲩⲉ ⲛ̅ⲱⲛⳉ <span style=
  "color:#b00e23">(ⲓ̅ⲃ̅)</span> ⲡⲁϣⲏⲣⲉ ⲁⲕϣⲁⲣ̅ⲥⲟⲫⲟⲥ ⲁⲕⲛⲁⲉⲓⲣⲉ ⲛⲉⲕ ⲙⲛ̅ ⲛⲉⲧϩⲓⲧⲟⲩⲱⲕ
  ⲉⳉⲱⲡⲉ ⲇⲉ ⲁⲕϣⲁⲧϩⲟ ⲁⲕⲛⲁⲥⲱⲕ ⲡⲉⲑⲁⲩ ⲛⲉⲕ ⲟⲩⲁϩⲉⲉⲧⲕ̅ ⲡⲉⲧⲧⲁϫⲣⲟ ⲙ̅ⲙⲁϥ ⲁϫⲛ̅ ϩⲉⲛϭⲁⲗ ⲡⲉⲉⲓ
  ⲁϥⲙⲁⲛⲉ ⲛ̅ϩⲉⲛⲧⲏⲟⲩ ⲁⲟⲩ ⲁϥⲡⲏⲧ ⲥⲉ ϩⲉⲛϩⲁⲗⲉⲧⲉ ⲉⲩϩⲏⲗ ⲁϥⲕⲟⲩ ⲅⲁⲣ ⲛ̅ⲥⲱϥ ⲛ̅ⲛ̅ⳉⲟⲟⲩ
  ⲙ̅ⲡϥ̅ⲙⲁⲛ̅ⲉⲗⲁⲗⲉ ⲁⲟⲩ ⲁϥⲣ̅ⲡⲱⲃⳉ ⲛ̅ⲛ̅ⳉⲱⲟⲩ ⲛ̅ⲧϥ̅ⲕⲁⲉⲓⲉ ⲙ̅ⲙⲓⲛ ⲙ̅ⲙⲁϥ ⲁϥⲙⲁϩⲉ ⲇⲉ ⳉⲛ̅
  ⲟⲩϫⲁⲉⲓⲉ ⲛ̅ⲁⲧⲙⲁⲩ ⲁⲟⲩ ⳉⲛ̅ ⲟⲩⲙⲁ ⲉϥⳉⲏϥ ⲛ̅ⲉⲓⲃⲉ ⲁϥⲥⲱⲟⲩϩ ⲇⲉ ⲁⳉⲟⲩⲛ ⲛ̅ⲛⲉϥϭⲓϫ ⲛ̅ⲟⲩϣⲟⲩϥⲉ
  <span style="color:#b00e23">(ⲓ̅ⲅ̅)</span> ⲟⲩⲛ̅ ⲟⲩⲥϩⲓⲙⲉ ⲛ̅ⲛⲁⳉⲧⲙ̅ⲙⲉ ⲁⲟⲩ ⲛ̅ⲁⲑⲏⲧ
  ⲛⲁϣⲟⲩⲟⲩⲧ ⲙ̅ⲡⲁⲉⲓⲕ ⲧⲉⲓ̈ ⲉⲧⲥⲁⲩⲛⲉ ⲉⲛ ⲛ̅ϣⲓⲡⲉ <span style=
  "color:#b00e23">(ⲓ̅ⲇ̅)</span> ⲁⲥϩⲙⲉⲥ ϩⲓⲣⲛ̅ ⲛ̅ⲣ̅ⲟ ⲙ̅ⲡⲥ̅ⲏⲓ̈ ϩⲓ ⲟⲩⲧⲁⲕⲥ̅ ⲉⲥⲟⲩⲁⲛϩ
  ⲁⲃⲁⲗ ϩⲓ ⲙ̅ⲡⲗⲁⲧⲓⲁ <span style="color:#b00e23">(ⲓ̅ⲉ̅)</span> ⲉⲥⲙⲟⲩⲧⲉ
  ⲁⲛⲉⲧⲣ̅ⲡⲁⲣⲁⲅⲉ ⲁⲟⲩ ⲛⲉⲧⲥⲟⲩⲧⲱⲛ ϩⲓ ⲛⲟⲩⳉⲱⲟⲩ ⲉⲥϫⲟⲩ ⲙ̅ⲙⲁⲥ <span style=
  "color:#b00e23">(ⲓ̅ⲋ̅)</span> ϫⲉ ⲛⲓⲙ ⲡⲉ ⲡⲁⲑⲏⲧ ⲉⲧⳉⲛ̅ ⲧⲏⲛⲉ ⲙⲁⲣⲉϥⲣⲉⲕⲧϥ̅ ϣⲁⲣⲁⲉⲓ
  ϯⲟⲩⲁϩⲥⲁϩⲛⲉ ⲇⲉ ⲛ̅ⲛⲉⲧϣⲁⲁⲧ ⲛ̅ⲥⲃⲟⲩ ⲉⲓ̈ϫⲟⲩ ⲙ̅ⲙⲁⲥ <span style=
  "color:#b00e23">(ⲓ̅ⲍ̅)</span> ϫⲉ ⲟⲩⲱⲙ ⲛ̅ϩⲉⲛⲁⲉⲓⲕ ⲉⲩϩⲏⲡ ⳉⲛ̅ ⲟⲩⲟⲩⲣⲁⲧ ⲙⲛ̅ ⲟⲩⲙⲁⲩ
  ⲛ̅ϫⲓⲟⲩⲉ ⲉϥϩⲁⲗϭ <span style="color:#b00e23">(ⲓ̅ⲏ̅)</span> ϥⲥⲁⲩⲛⲉ ⲇⲉ ⲉⲛ ϫⲉ ⲁⲣⲉ
  ⲛ̅ⲣⲱⲙⲉ ⲙⲟⲩ ⳉⲁϩⲧⲏⲥ ⲁⲟⲩ ⲁⲥⲧⲱⲙⲧ ⲁⲡⲡⲁⲥⳉϥ̅ ⲛ̅ⲁⲙⲛ̅ⲧⲉ ⲁⲗⲗⲁ ⲡⲱⲧ ⲁⲡⲟⲩⲉⲓ̈ⲉ ⲕⲧⲙ̅ⲱⲥⲕ ⳉⲙ̅
  ⲡⲥⲙⲁ ⲁⲟⲩ ⲙⲛ̅ⲥⲙⲛ̅ ⲛⲉⲕⲃⲉⲗ ⲁⳉⲟⲩⲛ ⲁϩⲣⲉⲥ ⲧⲉⲓ̈ ⲅⲁⲣ ⲧⲉ ⲧⳉⲉ ⲉⲧⲕ̅ⲛⲁϫⲓⲟⲟⲣⲉ ⲛ̅ⲟⲩⲙⲁⲩ ⲉⲡⲱⲕ
  ⲉⲛ ⲡⲉ ⲁⲟⲩ ⲉⲕⲛⲁⲟⲩⲱⲧⲃⲉ ⲛ̅ⲟⲩⲉⲓⲉⲣⲟ ⲛ̅ϣⲙ̅ⲙⲟ ⲥⲉϩⲱⲕ ⲇⲉ ⲁⲃⲁⲗ ⲛ̅ⲟⲩⲙⲁⲩ ⲉⲡⲱⲕ ⲉⲛ ⲡⲉ ⲁⲟⲩ
  ⲙⲛ̅ⲥⲟⲩ ⲁⲃⲁⲗ​ ⳉⲛ̅ ⲟⲩⲡⲏⲅⲏ ⲛ̅ϣⲙ̅ⲙⲟ ϫⲁ ⲕⲛⲁⲣ̅ ⲟⲩⲛⲁϭ ⲛ̅ⲁϩⲉ ⲡⲉⲧⳉⲛⲁⲛ ⲅⲁⲣ ⲁⳉⲟⲩⲛ ⲁⲣⲁⲥ
  ϥⲛⲁⲃⲱⲕ ⲁⳉⲣⲏⲓ̈ ⲁⲁⲙⲛ̅ⲧⲉ ⲡⲉⲧⲛⲁⲥⲉϩⲱϥ ⲇⲉ ⲁⲃⲁⲗ ϥⲛⲁⲟⲩϫⲉⲉⲓ ⲁⲟⲩ ϥⲛⲁⲱⲛⳉ ⲛ̅ϩⲟⲩⲟ ⲁⲁϣⲏ
  ⲛ̅ⲁϩⲉ ⲥⲉⲛⲁⲟⲩⲱϩ ⲇⲉ ⲁⲣⲁϥ ⲛ̅ϩⲉⲛⲣⲁⲙⲡⲉ ⲛ̅ⲱⲛⳉ̅</p>

  <h3 id="proverbs10">10</h3>

  <p><span style="color:#b00e23">(ⲁ̅)</span> ⳉⲁⲣⲉ ⲟⲩϣⲏⲣⲉ ⲛ̅ⲥⲟⲫⲟⲥ ⲣ̅ⲉⲩⲫⲣⲁⲛⲉ
  ⲙ̅ⲡϥ̅ⲉⲓⲱⲧ ⲟⲩⲗⲩⲡⲏ ⲇⲉ ⲛ̅ⲧϥ̅ⲙⲱ ⲡⲉ ⲟⲩϣⲏⲣⲉ ⲛ̅ⲁⲑⲏⲧ <span style=
  "color:#b00e23">(ⲃ̅)</span> ⲛⲉϩⲱⲣ ⲛⲁϯϩⲏⲟⲩ ⲉⲛ ⲛ̅ⲛ̅ⲁⲛⲟⲙⲟⲥ ⳉⲁⲣⲉ ⲧⲇⲓⲕⲁⲓⲟⲥⲩⲛⲏ ⲇⲉ
  ⲛⲟⲩϩⲙⲉ ⲁⲃⲁⲗ ⳉⲙ̅ ⲡⲙⲟⲩ <span style="color:#b00e23">(ⲅ̅)</span> ⲡϫⲁⲉⲓⲥ ⲛⲁⲙⲟⲩⲧ
  ⲟⲩⲯⲩⲭⲏ ⲉⲛ ⲛ̅ⲇⲓⲕⲁⲓⲟⲥ ⳉⲁ ⲡϩⲕⲟ ϥⲛⲁⲟⲩⲱⲗⲥ̅ ⲇⲉ ⲙ̅ⲡⲱⲛⳉ ⲛ̅ⲛ̅ⲁⲥⲉⲃⲏⲥ <span style=
  "color:#b00e23">(ⲇ̅)</span> ⳉⲁⲣⲉ ⲧⲙⲛ̅ⲧϩⲏⲕⲉ ⲑⲃ̅ⲃⲓⲉ ⲡⲣⲱⲙⲉ ⳉⲁⲣⲉ ⲛ̅ϭⲓϫ ⲇⲉ
  ⲛ̅ⲛ̅ϫⲱⲣⲉ ⲣ̅ⲣⲙ̅ⲙⲁⲟ ⲟⲩⲛ̅ ⲟⲩϣⲏⲣⲉ ⲉϥⲧⲥⲉⲃⲁⲉⲓⲧ ⲛⲁⲣ̅ⲥⲟⲫⲟⲥ ϥⲛⲁⲭⲣⲱ ⲇⲉ ⲙ̅ⲡⲁⲑⲏⲧ ϩⲱⲥ
  ⲣⲉϥϣⲙ̅ϣⲉ <span style="color:#b00e23">(ⲉ̅)</span> ϥⲛⲁⲟⲩϫⲉⲓ̈ ⳉⲛ̅ ⲟⲩⲕⲁⲩⲙⲁ ⲛ̅ϭⲓ
  ⲟⲩⲣⲱⲙⲉ ⲛ̅ⲥⲁⲃⲉ ⲟⲩⲛ̅ ⲟⲩϣⲏⲣⲉ ⲇⲉ ⲙ̅ⲡⲁⲣⲁⲛⲟⲙⲟⲥ ⲛⲁϣⲱⲥⲙⲉ ⳉⲙ̅ ⲡⲱⲥⳉ <span style=
  "color:#b00e23">(ⲋ̅)</span> ⲁ ⲡⲥⲙⲟⲩ ⲙ̅ⲡⲁϫⲁⲉⲓⲥ ϩⲓϫⲛ̅ ⲧⲁⲡⲉ ⲛ̅ⲛ̅ⲇⲓⲕⲁⲓⲟⲥ ⲟⲩⲛ̅
  ⲟⲩϩⲏⲃⲉ ⲛ̅ϣⲁⲣⲁϩⲉ ⲛⲁϩⲱⲃⲥ̅ ⲛ̅ⲧⲧⲁⲡⲣⲟ ⲛ̅ⲛ̅ⲁⲥⲉⲃⲏⲥ <span style=
  "color:#b00e23">(ⲍ̅)</span> ⲟⲩⲥⲁⲉⲓⲧ ⲉⲛⲁⲛⲟⲩϥ ⲡⲉ ⲡⲣ̅ⲡⲙⲉⲩⲉ ⲙ̅ⲡⲇⲓⲕⲁⲓⲟⲥ ⲡⲣⲉⲛ ⲇⲉ
  ⲛ̅ⲛ̅ⲁⲥⲉⲃⲏⲥ ⲛⲁⲃⲱⲕ <span style="color:#b00e23">(ⲏ̅)</span> ⲡⲥⲟⲫⲟⲥ ⳉⲙ̅ ⲡϥ̅ϩⲏⲧ
  ⲛⲁϣⲱⲡ ⲁⲣⲁϥ ⲛ̅ⲧⲉⲛⲧⲟⲗⲏ ⲡⲉⲧⳉⲧⲣ̅ⲧⲁⲣⲧ ⲇⲉ ⲉϥϭⲁⲩϭ ⳉⲛ̅ ⲛⲉϥⲥⲡⲁⲧⲟⲩ ϥⲛⲁϩⲉⲓ̈ⲉ
  <span style="color:#b00e23">(ⲑ̅)</span> ⲡⲉⲧⲙⲁϩⲉ ⳉⲛ̅ ⲟⲩⲙⲛ̅ⲧⲃⲁⲗϩⲏⲧ ⲁϥⲙⲁϩⲉ ⳉⲛ̅
  ⲟⲩⲧⲁϫⲣⲟ ⲡⲉⲧⲕⲧⲟ ⲇⲉ ⲁⲃⲁⲗ ⲛ̅ⲛⲉϥⳉⲱⲟⲩ ϥⲛⲁⲟⲩⲱⲛϩ ⲁⲃⲁⲗ <span style=
  "color:#b00e23">(ⲓ̅)</span> ⲡⲉⲧϫⲱⲣⲙⲉ ⲛ̅ⲛⲉϥⲃⲉⲗ ⳉⲛ̅ ⲟⲩⲕⲣⲁϥ ϥⲛⲁⲥⲱⲟⲩϩ ⲗⲩⲡⲏ ⲁⳉⲟⲩⲛ
  ⲛ̅ⲛ̅ⲣⲱⲙⲉ ⲡⲉⲧϫⲡⲓⲟ ⲇⲉ ⳉⲛ̅ ⲟⲩⲟⲩⲱⲛϩ ⲁⲃⲁⲗ ϥⲛⲁⲉⲩⲉ ⲛ̅ⲉⲓⲣⲏⲛⲏ <span style=
  "color:#b00e23">(ⲓ̅ⲁ̅)</span> ⲁ ⲧⲡⲏⲅⲏ ⲙ̅ⲡⲱⲛⳉ ⳉⲛ̅ ⲧϭⲓϫ ⲙ̅ⲡⲇⲓⲕⲁⲓⲟⲥ ⲡⲧⲉⲕⲟ ⲇⲉ
  ⲛⲁϩⲱⲃⲥ̅ ⲁⲣⲛ̅ ⲧⲧⲁⲡⲣⲟ ⲙ̅ⲡⲁⲥⲉⲃⲏⲥ <span style="color:#b00e23">(ⲓ̅ⲃ̅)</span> ⳉⲁⲣⲉ
  ⲡⲙⲁⲥⲧⲉ ⲧⲟⲩⲛⲟⲩⲥ ⲟⲩϯⲧⲱⲛ ⲟⲩⲁⲛ ⲇⲉ ⲛⲓⲙ ⲉⲧϫⲓ ⲉⲛ ⲛ̅ϭⲁⲛⲥ̅ ⲧⲙⲛ̅ⲧⳉⲃⲏⲣ ⲛⲁϩⲁⲃⲥⲟⲩ
  <span style="color:#b00e23">(ⲓ̅ⲅ̅)</span> ⲡⲉⲧⲉⲓⲛⲉ ⲛ̅ⲟⲩⲥⲟⲫⲓⲁ ⲁⲃⲁⲗ ⳉⲛ̅ ⲣⲱϥ
  ⲁϥⲣⲱϩⲧ ⲛ̅ⲟⲩⲣⲱⲙⲉ ⲛ̅ⲁⲑⲏⲧ ⳉⲛ̅ ⲟⲩϭⲉⲣⲱⲃ <span style="color:#b00e23">(ⲓ̅ⲇ̅)</span>
  ⲛ̅ⲥⲟⲫⲟⲥ ⲛⲁϩⲱⲃⲥ̅ ⲛ̅ϩⲉⲛϣⲱⲥ ⲧⲧⲁⲡⲣⲟ ⲇⲉ ⲛ̅ⲟⲩⳉⲧⲣ̅ⲧ̅ⲓⲣ ⲛⲁⳉⲛⲁⲛ ⲁⳉⲟⲩⲛ ⲁⲡⳉⲱϣϥ̅
  <span style="color:#b00e23">(ⲓ̅ⲉ̅)</span> ⲡⲧⳉⲡⲟ ⲛ̅ⲟⲩⲣⲙ̅ⲙⲁⲟ ⲡⲉ ⲟⲩⲡⲟⲗⲓⲥ ⲉⲥⲁⲣϫ
  ⲡⳉⲱϣϥ ⲇⲉ ⲛ̅ⲛ̅ⲁⲥⲉⲃⲏⲥ ⲧⲉ ⲧⲙⲛ̅ⲧϩⲏⲕⲉ <span style="color:#b00e23">(ⲓ̅ⲋ̅)</span>
  ⳉⲁⲣⲉ ⲛ̅ϩⲃⲏⲟⲩⲉ ⲙ̅ⲡⲇⲓⲕⲁⲓⲟⲥ ⲧⳉⲡⲟ ⲡⲱⲛⳉ ⲛ̅ⲕⲁⲣⲡⲟⲥ ⲇⲉ ⲛ̅ⲛ̅ⲁⲥⲉⲃⲏⲥ ⲛⲉ ⲛ̅ⲛⲁⲃⲉ
  <span style="color:#b00e23">(ⲓ̅ⲍ̅)</span> ⳉⲁⲣⲉ ⲧⲥⲃⲟⲩ ⲉⲣⲏϩ ⲁⲛⳉⲱⲟⲩ ⲙ̅ⲡⲱⲛⳉ ⲧⲥⲃⲟⲩ
  ⲉⲧⲉ ⲙ̅ⲡⲟⲩϫⲡⲓⲁⲥ ⲡⲗⲁⲛⲁ <span style="color:#b00e23">(ⲓ̅ⲏ̅)</span> ⳉⲁⲣⲉ ⲛ̅ⲥⲡⲁⲧⲟⲩ
  ⲙ̅ⲙⲓⲉ ϩⲱⲡ ⲟⲩⲙⲛ̅ⲧϫⲁϫⲉ ⲛ̅ⲁⲑⲏⲧ ⲇⲉ ⲛⲉⲧⲉⲓⲛⲉ ⲁⲃⲁⲗ ⲛ̅ϩⲉⲛⲥⲁϩⲟⲩ <span style=
  "color:#b00e23">(ⲓ̅ⲑ̅)</span> ⲁⲃⲁⲗ ⳉⲛ̅ ⲧⲙⲛ̅ⲧϩⲁϩ ⲛ̅ϣⲉϫⲉ ⲛⲉⲕⲣ̅ⲃⲁⲗ ⲁⲛⲁⲃⲉ ⲉⲕϯⲥⲟ
  ⲇⲉ ⲁⲛⲉⲕⲥⲡⲁⲧⲟⲩ ⲕⲛⲁⲣ̅ⲣⲙ̅ⲛ̅ϩⲏⲧ <span style="color:#b00e23">(ⲕ̅)</span> ⲟⲩϩⲉⲧ
  ⲉϥⲥⲁⲧⲡ̅ ⲡⲉ ⲡⲗⲉⲥ ⲛ̅ⲛ̅ⲇⲓⲕⲁⲓⲟⲥ ⲡϩⲏⲧ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲱϫⲛⲉ <span style=
  "color:#b00e23">(ⲕ̅ⲁ̅)</span> ⲛ̅ⲥⲡⲁⲧⲟⲩ ⲛ̅ⲛ̅ⲇⲓⲕⲁⲓⲟⲥ ⲥⲁⲩⲛⲉ ⲛ̅ⲛⲉⲧϫⲁⲥⲉ ⲁ ⲛ̅ⲁⲑⲏⲧ
  ⲇⲉ ⲛⲁⲙⲟⲩ ⳉⲛ̅ ⲟⲩϣⲟⲩⲟⲩⲧ <span style="color:#b00e23">(ⲕ̅ⲃ̅)</span> ⲡⲥ̅ⲙⲟⲩ
  ⲙ̅ⲡⲛⲟⲩⲛⲧⲉ ⲡⲉⲧⲣ̅ⲣⲙ̅ⲙⲁⲟ ⲁⲟⲩ ⲛⲟⲩⲟⲩⲱϩ ⲁⲣⲁϥ ⲛ̅ⲟⲩⲗⲩⲡⲏ ⲙ̅ⲡϩⲏⲧ <span style=
  "color:#b00e23">(ⲕ̅ⲅ̅)</span> ⳉⲁⲣⲉ ⲡⲁⲑⲏⲧ ⳉⲙ̅ ⲡϥ̅ⲥⲱⲃⲉ ⲉⲓⲣⲉ ⲛ̅ⲟⲩⲙⲛ̅ⲧⳉⲉϥⲧ ⳉⲁⲣⲉ
  ⲧⲥⲟⲫⲓⲁ ⲇⲉ ⲧⳉⲡⲟ ⲙⲛ̅ⲧⲥⲁⲃⲉ ⲙ̅ⲡⲣⲱⲙⲉ <span style="color:#b00e23">(ⲕ̅ⲇ̅)</span>
  ⳉⲁⲣⲉ ⲡⲁⲥⲉⲃⲏⲥ ϥⲓ ⳉⲁ ⲡⲧⲉⲕⲟ ⲛ̅ⲉⲡⲓⲑⲩⲙⲓⲁ ⲇⲉ ⲛ̅ⲛ̅ⲇⲓⲕⲁⲓⲟⲥ ⲥⲁⲧⲡ̅ <span style=
  "color:#b00e23">(ⲕ̅ⲉ̅)</span> ⲡⲁⲥⲉⲃⲏⲥ ⲛⲁⲧⲉⲕⲟ ⳉⲛ̅ ⲟⲩⳉⲁⲧⲏⲟⲩ ⲉⲥⲙⲁϩⲉ ⲡⲇⲓⲕⲁⲓⲟⲥ ⲇⲉ
  ⲛⲁⲣⲉⲕⲧϥ̅ ⲁⲃⲁⲗ ⲙ̅ⲙⲁⲥ ϥⲟⲩϫⲉⲓ̈ ϣⲁ ⲁⲛⲏϩⲉ <span style=
  "color:#b00e23">(ⲕ̅ⲋ̅)</span> ⲛ̅ⲧⳉⲉ ⲛ̅ⲟⲩⲉⲗⲉⲗϩⲙ̅ϫ ⲉⳉⲁⲣⲉϥⲣ̅ⲃⲟⲟⲛⲉ ⲛ̅ⲛ̅ⲛⲉϫⲉ ⲙⲛ̅
  ⲟⲩⲕⲁⲡⲛⲟⲥ ⲛ̅ⲛ̅ⲃⲉⲗ ⲧⲉⲓ̈ ⲧⲉ ⲧⳉⲉ ⲛ̅ⲧⲡⲁⲣⲁⲛⲟⲙⲓⲁ ⲛ̅ⲛⲉⲧⲉⲓⲣⲉ ⲙ̅ⲙⲁⲥ <span style=
  "color:#b00e23">(ⲕ̅ⲍ̅)</span> ⳉⲁⲣⲉ ⲧⲙⲛ̅ⲧⲙⲁⲉⲓⲛⲟⲩⲧⲉ. ⲟⲩⲱϩ ⳉⲛ̅ ⲟⲩⲛⲁϭ ⲛ̅ⲁϩⲉ
  ⲛ̅ⲣⲁⲙⲡⲉ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲥⲃⲁⲕ <span style="color:#b00e23">(ⲕ̅ⲏ̅)</span> ⳉⲁⲣⲉ
  ⲡⲟⲩⲛⲁϥ ⲱⲥⲕ ⲙⲛ̅ ⲡⲇⲓⲕⲁⲓⲟⲥ ⲑⲉⲗⲡⲓⲥ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲧⲉⲕⲟ <span style=
  "color:#b00e23">(ⲕ̅ⲑ̅)</span> ⲡ̅ϫⲓⲥⲉ ⲙ̅ⲡⲉⲧⲟⲩⲁⲁⲃⲉ ⲡⲉ ⲧϩⲛⲱϩⲉ ⲙ̅ⲡϫⲁⲉⲓⲥ ⲟⲩⳉⲱϣϥ ⲇⲉ
  ⲡⲉ ⲛ̅ⲛⲉⲧⲣ̅ϩⲱⲃ ⲁⲡⲡⲉⲑⲁⲩ <span style="color:#b00e23">(ⲗ̅)</span> ⲙⲁⲣⲉ ⲡⲇⲓⲕⲁⲓⲟⲥ ϯ
  ⲁⲡⲁϩⲟⲩ ϣⲁ ⲁⲛⲏϩⲉ ⲛ̅ⲁⲥⲉⲃⲏⲥ ⲇⲉ ⲛⲁⲟⲩⲱϩ ⲉⲛ ϩⲓϫⲙ̅ ⲡⲕⲁϩ <span style=
  "color:#b00e23">(ⲗ̅ⲁ̅)</span> ⲧⲧⲁⲡⲣⲟ ⲛ̅ⲛ̅ⲇⲓⲕⲁⲓⲟⲥ ⲛⲁⲧⲉⲩⲟ ⲁⲃⲁⲗ ⲛ̅ⲧⲥⲟⲫⲓⲁ ⲡⲗⲉⲥ ⲇⲉ
  ⲛ̅ⲛ̅ⲣⲉϥⲣ̅ⲛⲁⲃⲉ ⲛⲁⲧⲉⲕⲟ <span style="color:#b00e23">(ⲗ̅ⲃ̅)</span> ⲛ̅ⲥⲡⲁⲧⲟⲩ
  ⲛ̅ϩⲉⲛⲣⲱⲙⲉ ⲛ̅ⲇⲓⲕⲁⲓⲟⲥ ⲥⲁⲩⲛⲉ ⲛ̅ϩⲉⲛⲭⲁⲣⲓⲥ ⲧⲧⲁⲡⲣⲟ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⳉⲁⲣⳉⲣ̅</p>

  <h3 id="proverbs11">11</h3>

  <p><span style="color:#b00e23">(ⲇ̅)</span> ⲙⲛ̅ ⲭⲣⲏⲙⲁ ⲛⲁϯϩⲏⲟⲩ ⲙ̅ⲡϩⲟⲟⲩⲉ ⲛ̅ⲧⲟⲣⲅⲏ
  ⳉⲁⲣⲉ ⲧⲇⲓⲕⲁⲓⲟⲥⲩⲛⲏ ⲇⲉ ⲧⲟⲩϫⲟ ⲁⲃⲁⲗ ⳉⲙ̅ ⲡⲙⲟⲩ <span style=
  "color:#b00e23">(ⲁ̅)</span> ϩⲉⲛⲃⲁⲧⲉ ⲙ̅ⲡⲙ̅ⲧⲟ ⲁⲃⲁⲗ ⲙ̅ⲡϫⲁⲉⲓⲥ ⲛⲉ ϩⲛ̅ⳉⲓ ⲛ̅ⲕⲣⲁϥ ⲡⳉⲓ
  ⲇⲉ ⲙ̅ⲙⲓⲉ ⲥⲁⲧⲡ̅ ⲛⲉϥ <span style="color:#b00e23">(ⲃ̅)</span> ⲡⲙⲁ ⲉⲧⲉ ⲡϣⲱⲥ ⲛⲁⲃⲱⲕ
  ⲁⳉⲟⲩⲛ ⲁⲣⲁϥ ⲁⲣⲉ ⲡⲕⲉⳉⲱⲥϥ ⲙ̅ⲙⲟ ⲧⲧⲁⲡⲣⲟ ⲇⲉ ⲛ̅ⲛⲉⲧⲑⲃ̅ⲃⲓⲏⲟⲩ ⲛⲁⲣ̅ⲙⲉⲗⲉⲧⲁ ⲛ̅ⲧⲥⲟⲫⲓⲁ
  <span style="color:#b00e23">(ⲅ̅)</span> ⲧⲙⲛ̅ⲧⲃⲁⲗϩⲏⲧ ⲛ̅ⲛⲉⲧⲥⲟⲩⲧⲁⲛⲧ ⲛⲁϫⲓ ⲙⲁⲉⲓⲧ
  ϩⲏⲧⲟⲩ ⲁϣⲁ ⲡⲇⲓⲕⲁⲓⲟⲥ ⲙⲟⲩ ⳉⲁⲣⲟⲩⲣ̅ϩⲧⲏⲟⲩ ⲛ̅ⲥⲱϥ ⳉⲁⲣⲟⲩⲉⲓⲁ ⲧⲟⲟⲧⲟⲩ ⲇⲉ ⲥⲉ ⲡⲧⲉⲕⲟ
  ⲙ̅ⲡⲁⲥⲉⲃⲏⲥ ⲁⲟⲩ ⳉⲁⲣⲟⲩⲣⲉϣⲉ ⲙ̅ⲙⲁϥ <span style="color:#b00e23">(ⲉ̅)</span>
  ⲧⲇⲓⲕⲁⲓⲟⲥⲩⲛⲏ ⲙ̅ⲡⲉⲧⲟⲩⲁⲁⲃⲉ ⲛⲁⲥⲁⲩⲧⲛⲉ ⲛ̅ⲛⲉϥⳉⲱⲟⲩ ⲡⲣⲉϥϫⲓⲛ̅ϭⲁⲛⲥ̅ ⲇⲉ ⲛⲁϩⲉⲓ̈ⲉ ⲁⳉⲣⲏⲓ̈
  ⲁⲩⲙⲛ̅ⲧⳉⲉϥⲧ <span style="color:#b00e23">(ⲋ̅)</span> ⲧⲇⲓⲕⲁⲓⲟⲥⲩⲛⲏ ⲛ̅ⲛ̅ⲣⲱⲙⲉ
  ⲉⲧⲥⲟⲩⲧⲁⲛⲧ ⲛⲁⲧⲟⲩϫⲁⲩ ⲁ ⲙⲡⲁⲣⲁⲛⲟⲙⲟⲥ ⲇⲉ ⲛⲁⲧⲉⲕⲟ ⳉⲛ̅ ⲧⲟⲩⲙⲛ̅ⲧⳉⲉϥⲧ <span style=
  "color:#b00e23">(ⲍ̅)</span> ⲁϣⲁ ⲟⲩⲣⲱⲙⲉ ⲉⲛⲁⲛⲟⲩϥ ⲙⲟⲩ ⲙⲁ ⲧϥϩⲉⲗⲡⲓⲥ ⲱϫⲛⲉ ⲡϣⲟⲩϣⲟⲩ
  ⲇⲉ ​ⲛ̅ⲛ̅ⲁⲥⲉⲃⲏⲥ ⲛⲁⲧⲉⲕⲟ <span style="color:#b00e23">(ⲏ̅)</span> ⲡⲇⲓⲕⲁⲓⲟⲥ
  ⳉⲁⲣⲉϥⲉⲓ ⲁⲃⲁⲗ ⳉⲁ ϩⲉⲛϣⲛⲏⲟⲩ ⲥⲉⲛⲁϯ ⲇⲉ ⲙ̅ⲡⲣⲉϥⲣⲛⲁⲃⲉ ⲁⲡϥ̅ⲙⲁ <span style=
  "color:#b00e23">(ⲑ̅)</span> ⲟⲩⲛ̅ ⲟⲩϭⲁⲣⲟϥ ​ⲛ̅ⲛ̅ⲣⲙ̅ⲛ̅ϯⲙⲉ ⳉⲛ̅ ⲧⲧⲁⲡⲣⲟ
  ⲙ̅ⲡⲡⲁⲣⲁⲛⲟⲙⲟⲥ ⲧⲁⲓⲥⲑⲏⲥⲓⲥ ⲇⲉ ⲛ̅ⲛ̅ⲇⲓⲕⲁⲓⲟⲥ ⲥⲟⲩⲧⲁⲛⲧ <span style=
  "color:#b00e23">(ⲓ̅)</span> ⲁⳉⲁⲣⲉ ⲙ̅ⲡⲟⲗⲓⲥ ϫⲓⲥⲉ ⳉⲛ̅ ⲛ̅ⲥⲙⲟⲩ ⲛ̅ⲛ̅ⲇⲓⲕⲁⲓⲟⲥ
  <span style="color:#b00e23">(ⲓ̅ⲁ̅)</span> ⳉⲁⲣⲟⲩⳉⲣ̅ⳉⲱⲣⲟⲩ ⲇⲉ ⳉⲛ̅ ⲧⲧⲁⲡⲣⲟ
  ⲛ̅ⲛ̅ⲁⲥⲉⲃⲏⲥ <span style="color:#b00e23">(ⲓ̅ⲃ̅)</span> ⳉⲁⲣⲉ ⲡⲁⲑⲏⲧ ⲱⲗⲕ ϣⲉ ⲥⲉ
  ⲛⲉϥⲣⲙ̅ⲛ̅ϯⲙⲉ ⳉⲁⲣⲉ ⲟⲩⲣⲱⲙⲉ ⲇⲉ ⲛ̅ⲥⲁⲃⲉ ⲕⲁⲣⲱϥ <span style=
  "color:#b00e23">(ⲓ̅ⲅ̅)</span> ⳉⲁⲣⲉ ⲟⲩⲣⲱⲙⲉ ⲛ̅ⲗⲉⲥ ⲥⲛⲟ ϭⲱⲗⲡ ϩⲉⲛϣⲁϫⲛⲉ ⲁⲃⲁⲗ ⳉⲛ̅
  ⲟⲩⲥⲁⲩϩⲥ̅ ⳉⲁⲣⲉ ⲡⲡⲓⲥⲧⲟⲥ ⲇⲉ ⳉⲙ ⲡϥ̅ϣⲉϫⲉ ϩⲱⲡ ⲛ̅ϩⲉⲛϩⲃⲏⲟⲩⲉ <span style=
  "color:#b00e23">(ⲓ̅ⲇ̅)</span> ⳉⲁⲣⲉ ⲛⲉⲧⲉ ⲙⲛ̅ⲧⲉⲩ ⲡⲣ̅ϩⲙ̅ⲙⲉ ⲥⲣⲁϥⲣⲉϥ ⲛ̅ⲧⳉⲉ
  ⲛ̅ϩⲉⲛϭⲱⲃⲉ ⲁⲣⲉ ⲡⲟⲩϫⲉⲓ̈ ⲇⲉ ⳉⲛ̅ ⲟⲩⲛⲁϭ ⲛ̅ϣⲁϫⲛⲉ <span style=
  "color:#b00e23">(ⲓ̅ⲉ̅)</span> ⳉⲁⲣⲉ ⲡⲡⲟⲛⲏⲣⲟⲥ ⲙⲉⲩⲉ ⲁⲡⲡⲉⲑⲁⲩ ⲁϥϣⲁⲧⲱⳉ ⲙⲛ̅ ⲡⲇⲓⲕⲁⲓⲟⲥ
  ϥⲙⲁⲥⲧⲉ ⲇⲉ ⲛ̅ⲛ̅ϩⲃⲏⲟⲩⲉ ⲙ̅ⲡⲱⲣϫ <span style="color:#b00e23">(ⲓ̅ⲋ̅)</span> ⳉⲁⲣⲉ
  ⲟⲩⲥϩⲓⲙⲉ ⲉⲩⲛ̅ⲧⲉⲥ ϩⲙⲁⲧ ⲧⲟⲩⲛⲟⲩⲥ ⲟⲩⲉⲁⲩ ⲙ̅ⲡⲥϩⲉⲓ ⲟⲩⲑⲣⲟⲛⲟⲥ ⲇⲉ ⲛ̅ϣⲱⲥ ⲡⲉ ⲟⲩⲥϩⲓⲙⲉ
  ⲉⲥⲙⲁⲥⲧⲉ ⲛ̅ⲙ̅ⲙⲛ̅ⲧⲙⲓⲉ ⲛ̅ⲣⲉϥϫⲛⲟ ⲛⲁⲣ̅ϣⲧⲁ ⲛ̅ⲧⲙⲛ̅ⲧⲣⲙ̅ⲙⲁⲟ ⲛ̅ϫⲟⲣⲉ ⲇⲉ ⲛⲁⲧⲁϫⲣⲟ ⳉⲛ̅
  ⲧⲙⲛ̅ⲧⲣⲙ̅ⲙⲁⲟ <span style="color:#b00e23">(ⲓ̅ⲍ̅)</span> ⲁⲣⲉ ⲟⲩⲣⲱⲙⲉ ⲛ̅ⲛⲁⲏⲧ
  ⲣ̅ⲁⲅⲁⲑⲟⲛ ⲛ̅ⲧϥ̅ⲯⲩⲭⲏ ⲡⲁⲧⲛⲁⲉ ⲇⲉ ⲛⲁⲧⲉⲕⲟ ⲡϥ̅ⲥⲱⲙⲁ <span style=
  "color:#b00e23">(ⲓ̅ⲏ̅)</span> ⲁ ⲡⲉⲧϫⲟ ⲇⲉ ⲛ̅ⲧⲇⲓⲕⲁⲓⲟⲥⲩⲛⲏ ⲣ̅ϩⲱⲃ ⲁⲧⲡⲓⲥⲧⲓⲥ ⲟⲩⲃⲉⲕⲉ
  ⲙ̅ⲙⲓⲉ ⲡⲉ ⲡⲥⲡⲉⲣⲙⲁ ⲛ̅ⲛ̅ⲇⲓⲕⲁⲓⲟⲥ <span style="color:#b00e23">(ⲓ̅ⲑ̅)</span> ⲁⲩⲧⳉⲡⲟ
  ⲟⲩϣⲏⲣⲉ ⲛ̅ⲇⲓⲕⲁⲓⲟⲥ ⲁⲡⲱⲛⳉ ⲡⲇⲓⲱⲅⲙⲟⲥ ⲇⲉ ⲙ̅ⲡⲁⲥⲉⲃⲏⲥ ⲡⲉ ⲡⲙⲟⲩ <span style=
  "color:#b00e23">(ⲕ̅)</span> ϩⲉⲛⲁⲕⲁⲑⲁⲣⲧⲟⲥ ⲛ̅ⲛⲁϩⲣⲙ̅ ⲡⲛⲟⲩⲧⲉ ⲛⲉ ⲛ̅ⲛⲁⳉⲧϩⲏⲧ ⲥⲉϣⲏⲡ
  ⲇⲉ ⲛ̅ⲛⲁϩⲣⲉϥ ⲛ̅ϭⲓ ⲟⲩⲁⲛ ⲛⲓⲙ ⲉⲧⲟⲩⲁⲁⲃⲉ ⳉⲛ̅ ⲡⲟⲩⳉⲟ <span style=
  "color:#b00e23">(ⲕ̅ⲁ̅)</span> ⲡⲉⲧⲛⲁϣⲡ ⲧⲟⲟⲧϥ ⲛ̅ⲟⲩⲉ ⳉⲛ̅ ⲟⲩϫⲓⲛ̅ϭⲁⲛⲥ̅ ϥⲛⲁⳉⲱⲡⲉ ⲉⲛ
  ⲉϥⲟⲩⲁⲁⲃⲉ ⲁⳉⲓⲥⲉ ⲡⲉⲧϫⲟ ⲇⲉ ⲛ̅ⲟⲩⲇⲓⲕⲁⲓⲟⲥⲩⲛⲏ ϥⲛⲁϫⲓ ⲛ̅ⲟⲩⲃⲉⲕⲉ ⲙ̅ⲡⲓⲥⲧⲓⲥ <span style=
  "color:#b00e23">(ⲕ̅ⲃ̅)</span> ⲛ̅ⲧⳉⲉ ⲛ̅ⲟⲩⲕⲁϣⲁⲃⲉⲗ ⲉϥⳉⲛ̅ ϣⲉⲛⲧⲥ̅ ⲛ̅ⲟⲩⲉϣⲟⲩ ⲧⲉⲓ̈ ⲧⲉ
  ⲧⳉⲉ ⲙ̅ⲡⲥⲁⲉⲓⲉ ⲛ̅ⲟⲩⲥϩⲓⲙⲉ ⲉⲥⲣ̅ⲃⲟⲟⲛⲉ <span style="color:#b00e23">(ⲕ̅ⲅ̅)</span>
  ⲛⲁⲛⲟⲩ ⲡⲟⲩⲱⳉⲉ ⲧⲏⲣϥ̅ ⲛ̅ⲛ̅ⲇⲓⲕⲁⲓⲟⲥ ⲛ̅ⳉⲟⲟⲩ ⲇⲉ ⲛ̅ⲛ̅ⲁⲇⲓⲕⲟⲥ ϩⲁⲩ <span style=
  "color:#b00e23">(ⲕ̅ⲇ̅)</span> ⲟⲩⲛ̅ ⲡⲉⲧϫⲟ ⲛ̅ⲛⲱϥ ⲙ̅ⲙⲓⲛ ⲙ̅ⲙⲁϥ ⲉⲩⲣ̅ϩⲟⲩⲟ ⲛⲉϥ ⲟⲩⲛ̅
  ⲛⲉⲧⲥⲱⲟⲩϩ̅ ϩⲟⲩⲉ ⲁⳉⲟⲩⲛ ⲁⲟⲩ ⲉⲩϣⲁⲁⲧ <span style="color:#b00e23">(ⲕ̅ⲉ̅)</span>
  ⲧⲯⲩⲭⲏ ⲉⲧⲟⲩⲥⲙⲟⲩ ⲁⲣⲁⲥ ⲣⲁⲩⲧ ⲧⲏⲣⲥ̅ ⲛⲁⲛⲟⲩ ⲟⲩⲣⲱⲙⲉ ⲇⲉ ⲉⲛ ⲛ̅ⲣⲉϥϭⲱⲛⲧ <span style=
  "color:#b00e23">(ⲕ̅ⲋ̅)</span> ⲡⲉⲧⲱⲧⲡ ⲥⲟⲩⲟ ⲁⳉⲟⲩⲛ ⳉⲁⲣⲉ ⲟⲩⲛⲓⲉⲓϣⲉ ⲥϩⲟⲩⲱⲣϥ ⲡⲥⲙⲟⲩ
  ⲇⲉ ⲛⲏⲟⲩ ⲁϫⲛ̅ ⲧⲁⲡⲉ ⲙ̅ⲡⲉⲧϯ <span style="color:#b00e23">(ⲕ̅ⲍ̅)</span> ⲛⲉⲧⲙⲉⲩⲉ
  ⲁϩⲉⲛⲡⲉⲧⲛⲁⲛⲟⲩⲟⲩ ⲁϥϣⲓⲛⲉ ⲥⲉ ϩⲉⲛⲭⲁⲣⲓⲥ ⲉⲛⲁⲛⲟⲩⲟⲩ ⲙ̅ⲡⲉⲑⲁⲩ ⲇⲉ ⲛⲁⲧⲉϩⲟ ⲡⲉⲧϣⲓⲛⲉ ⲛ̅ⲥⲱⲟⲩ
  <span style="color:#b00e23">(ⲕ̅ⲏ̅)</span> ⲡⲉⲧⲕⲟⲩ ⲛ̅ϩⲧⲏϥ ⲁⲩⲙⲛ̅ⲧⲣⲙ̅ⲙⲁⲟ ⲛⲁϩⲉⲓ̈ⲉ
  ⲡⲉⲧⲛⲁⲉ ⲇⲉ ⲛ̅ⲛ̅ϩⲏⲕⲉ ⲥⲉⲛⲁⲣ̅ⲙⲁⲕⲁⲣⲓⲍⲉ ⲙ̅ⲙⲁϥ ⲡⲉⲧⲕⲱⲧ ⲙ̅ⲡϥ̅ⲏⲓ̈ ⳉⲛ̅ ⲟⲩϫⲓⲛ̅ϭⲁⲛⲥ̅
  ⲁϥⲛⲁⲕⲁ ϩⲉⲛⲙ̅ⲕⲁϩ ⲛ̅ϩⲏⲧ ⲛ̅ⲛⲉϥϣⲏⲣⲉ <span style="color:#b00e23">(ⲕ̅ⲑ̅)</span>
  ⲡⲉⲧϣⲉⲉⲓ ⲇⲉ ⲉⲛ ⲙⲛ ̅ⲡϥ̅ⲏⲓ̈ ⲛⲁⲣ̅ⲕⲗⲏⲣⲟⲛⲟⲙⲉⲓ ⲛ̅ϩⲉⲛⲧⲏⲟⲩ ⲡⲁⲑⲏⲧ ⲛⲁⲣ̅ⳉⲙ̅ⳉⲉⲗ ⲙ̅ⲡⲥⲁⲃⲉ
  <span style="color:#b00e23">(ⲗ̅)</span> ⲟⲩⲛ̅ ⲟⲩϣⲏⲛ ⲛ̅ⲱⲛⳉ ⲛⲁⲣⲱⲧ ⲁⲃⲁⲗ ⳉⲙ̅
  ⲡⲕⲁⲣⲡⲟⲥ ⲛ̅ⲧⲇⲓⲕⲁⲓⲟⲥⲩⲛⲏ ⲥⲉⲛⲁⲙⲟⲩⲟⲩⲧ ⲇⲉ ⲛ̅ⲙ̅ⲯⲩⲭⲏ ⲛ̅ⲙ̅ⲡⲁⲣⲁⲛⲟⲙⲟⲥ ⳉⲛ̅ ⲟⲩⲙⲛ̅ⲧϣⲁⲣⲁϩⲉ
  <span style="color:#b00e23">(ⲗ̅ⲁ̅)</span> ⳉⲡⲉ ⲙⲟⲅⲓⲥ ⲁⲣⲉ ⲡⲇⲓⲕⲁⲓⲟⲥ ⲛⲁⲟⲩϫⲉⲓ̈ ⲉⲓⲁ
  ⲡⲣⲉϥⲣ̅ⲛⲁⲃⲉ ⲙⲛ̅ ⲡⲁⲥⲉⲃⲏⲥ ⲁⲩⲛⲁⲟⲩⲱⲛϩ̅ ⲁⲃⲁⲗ ⲧⲟⲛ​</p>

  <h3 id="proverbs12">12</h3>

  <p><span style="color:#b00e23">(ⲁ̅)</span> ⳉⲁⲣⲉ ⲡⲉⲧⲙⲉⲓ̈ⲉ ⲛ̅ⲧⲥ̅ⲃⲟⲩ ⲙⲉⲣⲉ
  ⲧⲁⲓⲥⲑⲏⲥⲓⲥ ⲟⲩⲁⲑⲏⲧ ⲇⲉ ⲡⲉ ⲡⲉⲧⲙⲁⲥⲧⲉ ⲛ̅ⲛ̅ϫⲡⲓⲟ <span style=
  "color:#b00e23">(ⲃ̅)</span> ⲛⲁⲛⲟⲩ ⲡⲉⲧⲁϩϭⲓⲛⲉ ⲛ̅ⲟⲩϩⲙⲁⲧ ⲛ̅ⲛⲁϩⲣⲙ̅ ⲡⲛⲟⲩⲛⲧⲉ ⲁⲣⲉ
  ⲟⲩⲣⲱⲙⲉ ⲛ̅ⲣⲉϥⲙⲉⲩⲉ ⲁⲡⲡⲉⲑⲁⲩ ⲣ̅ⲡⲁⲣⲁⲛⲟⲙⲉⲓ <span style="color:#b00e23">(ⲅ̅)</span>
  ⲙⲛ̅ ⲣⲱⲙⲉ ⲛⲁⲥⲁⲩⲧⲛⲉ ⲁⲃⲁⲗ ⳉⲛ̅ ⲟⲩⲁⲛⲟⲙⲓⲁ ⲛ̅ⲛⲟⲩⲛⲉ ⲇⲉ ⲛ̅ⲛ̅ⲇⲓⲕⲁⲓⲟⲥ ⲛⲁⲡⲱⲣⲕ ⲉⲛ
  <span style="color:#b00e23">(ⲇ̅)</span> ⲟⲩⲕⲗⲁⲙ ⲙ̅ⲡⲥ̅ϩⲉⲓ ⲡⲉ ⲟⲩⲥϩⲓⲙⲉ ⲛ̅ϫⲟⲟⲣⲉ
  ⲛ̅ⲧⳉⲉ ⲇⲉ ⲛ̅ⲟⲩϥⲛ̅ⲧ ⲉϥⳉⲛ̅ ⲟⲩⳉⲟ ⲁⲟⲩ ⲟⲩϩⲁⲗⲉ ⲉϥⳉⲛ̅ ⲟⲩⳉⲁⲉⲓⲧⲉ ⲧⲉⲓ̈ ⲧⲉ ⲧⳉⲉ ⲉⲧⲉ ⲟⲩⲛ̅
  ⲟⲩⲥϩⲓⲙⲉ ⲉⲥⲣ̅ⲃⲟⲟⲛⲉ ⲛ̅ⲁⲧⲉⲕⲟ ⲡⲥ̅ϩⲉⲓ̈ <span style="color:#b00e23">(ⲉ̅)</span>
  ϩⲉⲛϩⲉⲡ ⲛⲉ ⲙ̅ⲙⲉⲩⲉ ⲛ̅ⲛ̅ⲇⲓⲕⲁⲓⲟⲥ ⳉⲁⲣⲉ ⲛ̅ⲁⲥⲉⲃⲏⲥ ⲇⲉ ⲣ̅ϩⲙ̅ⲙⲉ ⲛ̅ϩⲉⲛⲕⲣⲁϥ <span style=
  "color:#b00e23">(ⲋ̅)</span> ⲧⲧⲁⲡⲣⲟ ⲛ̅ⲛ̅ⲇⲓⲕⲁⲓⲟⲥ ⲛⲁⲧⲟⲩϫⲁⲩ ⲟⲩⲕⲣⲁϥ ⲇⲉ ⲧⲉ ⲧⲧⲁⲡⲣⲟ
  ⲛ̅ⲛ̅ⲁⲥⲉⲃⲏⲥ <span style="color:#b00e23">(ⲍ̅)</span> ⲡⲁⲥⲉⲃⲏⲥ ⲛⲁⲧⲉⲕⲟ ⳉⲙ̅ ⲡⲙⲁ
  ⲉⲧϥ̅ⲛⲁⲕⲧⲁϥ ⲁⲣⲁϥ ⲛ̅ⲏⲓ̈ ⲇⲉ ⲛ̅ⲛ̅ⲇⲓⲕⲁⲓⲟⲥ ⲛⲁⲙⲟⲩⲛ ⲁⲃⲁⲗ <span style=
  "color:#b00e23">(ⲏ̅)</span> ⳉⲁⲣⲉ ⲛ̅ⲣⲙ̅ⲛ̅ϯⲙⲉ ⲙ̅ⲡⲣⲙ̅ⲛ̅ϩⲏⲧ ⲥⲙⲟⲩ ⲁⲧϥ̅ⲧⲁⲡⲣⲟ
  ⳉⲁⲣⲟⲩⲱⲗⲕ ϣⲉ ⲇⲉ ⲥⲉ ⲡϭⲁⲃⲓϩⲏⲧ <span style="color:#b00e23">(ⲑ̅)</span> ⲛⲁⲛⲉ
  ⲟⲩⲣⲱⲙⲉ ⲉϥⲉ ⲛ̅ⳉⲙ̅ⳉⲉⲗ ⲛⲉϥ ⲟⲩⲁϩⲉⲉⲧϥ̅ ⲉϥⳉⲛ̅ ⲟⲩϣⲱⲥ ⲛ̅ϩⲟⲩⲟ ⲁⲡⲉⲧϯⲉⲁⲩ ⲛⲉϥ ⲟⲩⲁϩⲉⲉⲧϥ
  ⲉϥϣⲁⲁⲧ ⲙ̅ⲡⲁⲉⲓⲕ <span style="color:#b00e23">(ⲓ̅)</span> ⳉⲁⲣⲉ ⲡⲇⲓⲕⲁⲓⲟⲥ ⲛⲁⲉ
  ⲛ̅ⲙ̅ⲯⲩⲭⲏ ⲛ̅ⲛⲉϥⲧⲃ̅ⲛⲉⲩⲉ ϩⲉⲛⲁⲧⲛⲁⲉ ⲇⲉ ⲛⲉ ⲙ̅ⲙⲛ̅ⲧϣⲁⲛϩⲧⲏϥ ⲛ̅ⲛ̅ⲁⲥⲉⲃⲏⲥ <span style=
  "color:#b00e23">(ⲓ̅ⲁ̅)</span> ⲡⲉⲧⲣ̅ϩⲱⲃ ⲁⲡϥ̅ⲕⲁϩ ⲛⲁⲥⲉⲓ ⲛ̅ⲁⲉⲓⲕ ⲛⲉⲧⲡⲏⲧ ⲇⲉ ⲥⲉ
  ⲛⲉⲧϣⲟⲩⲉⲓⲧ ϩⲉⲛⲁⲧⲥⲃⲟⲩ ⲛⲉ ⲡⲉⲧⲟⲩⲛⲁϥ ⲛ̅ⳉⲣⲏⲓ̈ ⳉⲛ̅ ϩⲉⲛⲙⲁⲛ̅ⲥⲉ ⲏⲣⲡ ϥⲛⲁⲕⲟⲩ ⲛ̅ⲟⲩϣⲱⲥ ⳉⲛ̅
  ⲛⲉϥⲙⲁⲛ̅ⳉⲱⲡⲉ <span style="color:#b00e23">(ⲓ̅ⲃ̅)</span> ⲛ̅ⲉⲡⲓⲑⲩⲙⲓⲁ ⲛ̅ⲛ̅ⲁⲥⲉⲃⲏⲥ
  ϩⲁⲩ ⲁ ⲛ̅ⲛⲟⲩⲛⲉ ⲇⲉ ⲛ̅ⲛ̅ⲣⲙ̅ⲛ̅ⲛⲟⲩⲛⲧⲉ ⳉⲛ̅ ϩⲉⲛⲧⲁϫⲣⲟ <span style=
  "color:#b00e23">(ⲓ̅ⲅ̅)</span> ⲡⲣⲉϥⲣ̅ⲛⲁⲃⲉ ⲛⲁϩⲉⲓ̈ⲉ ⲁⲩⲡⲁⲥⳉϥ̅ ⲉⲧⲃⲉ ⲙ̅ⲙⲛ̅ⲧⲙⲛ̅ⲧⲣⲉ
  ⲛ̅ⲛⲉϥⲥⲡⲁⲧⲟⲩ ⲡⲇⲓⲕⲁⲓⲟⲥ ⲇⲉ ⲛⲁⲣ̅ⲃⲁⲗ ⲁⲣⲁⲩ ⲙ̅ⲡⲉⲧⲛⲟ ⲁⲣⲁⲩ ⳉⲛ̅ ⲟⲩⳉⲱⳉ ⲥⲉⲛⲁⲛⲁⲉ ⲙ̅ⲡⲉⲧϯ
  ⲛ̅ϩⲧⲏϥ ⲙ̅ⲡϣⲁ ⲡⲉⲧⲧⲱⲙⲧ ⲇⲉ ϩⲓⲣⲛ̅ ⲙ̅ⲡⲩⲗⲏ ⲛⲁⲥⲁⲛⳉ ⲛ̅ϩⲉⲛⲯⲩⲭⲏ <span style=
  "color:#b00e23">(ⲓ̅ⲇ̅)</span> ⲧⲯⲩⲭⲏ ⲙ̅ⲡⲣⲱⲙⲉ ⲛⲁⲥⲉⲓ ⲛ̅ϩⲉⲛⲡⲉⲧⲛⲁⲛⲟⲩϥ ⲁⲃⲁⲗ ⳉⲛ̅
  ⲛ̅ⲕⲁⲣⲡⲟⲥ ⲛ̅ⲧϥ̅ⲧⲁⲡⲣⲟ ⲥⲉⲛⲁϯ ⲇⲉ ⲛⲉϥ ⲛ̅ⲧϣⲃ̅ⲃⲓⲟⲩ ⲛ̅ⲛⲉϥⲥⲡⲁⲧⲟⲩ <span style=
  "color:#b00e23">(ⲓ̅ⲉ̅)</span> ⲛ̅ⳉⲱⲟⲩ ⲛ̅ⲛ̅ⲁⲑⲏⲧ ⲥⲟⲩⲧⲱⲛ ⲙ̅ⲡⲟⲩⲙ̅ⲧⲟ ⲁⲃⲁⲗ ⳉⲁⲣⲉ
  ⲡⲥⲟⲫⲟⲥ ⲇⲉ ⲥⲱⲧⲙⲉ ⲥⲉ ⲡϣⲁϫⲛⲉ <span style="color:#b00e23">(ⲓ̅ⲋ̅)</span> ⳉⲁⲣⲉ
  ⲡⲁⲑⲏⲧ ⲇⲉ ϫⲟⲩ ⲧϥ̅ⲟⲣⲅⲏ ⲙ̅ⲙⲏⲛⲉ ⳉⲁⲣⲉ ⲡⲥⲁⲃⲉ ⲇⲉ ϩⲱⲡ ⲙ̅ⲡϥ̅ϣⲱⲥ <span style=
  "color:#b00e23">(ⲓ̅ⲍ̅)</span> ⳉⲁⲣⲉ ⲡⲇⲓⲕⲁⲓⲟⲥ ϫⲟⲩ ⲛ̅ⲟⲩⲡⲓⲥⲧⲓⲥ ⲉⲥⲟⲩⲁⲛϩ̅ ⲁⲃⲁⲗ
  ⲟⲩⲕⲣⲁϥ ⲇⲉ ⲡⲉ ⲡⲙⲛ̅ⲧⲣⲉ ⲛ̅ⲣⲉϥϫⲓⲛ̅ϭⲁⲛⲥ̅ <span style="color:#b00e23">(ⲓ̅ⲏ̅)</span>
  ⲟⲩⲛ̅ ⲛⲉⲧϣⲉϫⲉ ⲉⲩⲉ ⲛ̅ⲧⳉⲉ ⲛ̅ϩⲉⲛⲥⲏϥⲉ ⲉⲩⲕⲱⲛⲥ̅ ⳉⲁⲣⲉ ⲛ̅ⲗⲉⲥ ⲇⲉ ⲛ̅ⲛ̅ⲥⲟⲫⲟⲥ ⲧⲗ̅ϭⲟ
  <span style="color:#b00e23">(ⲓ̅ⲑ̅)</span> ⳉⲁⲣⲉ ⲛ̅ⲥⲡⲁⲧⲟⲩ ⲙ̅ⲙⲓⲉ ⲥⲟⲩⲧⲛ̅
  ⲟⲩⲙⲛ̅ⲧⲙⲛ̅ⲧⲣⲉ ⲟⲩⲣⲉϥⲣⲙ̅ⲛ̅ⲧⲣⲉ ⲇⲉ ⲛ̅ϭⲗⲁⲙ ⲟⲩⲛ̅ⲧⲉϥ ⲟⲩⲗⲉⲥ ⲛ̅ϫⲓⲛ̅ϭⲁⲛⲥ̅ <span style=
  "color:#b00e23">(ⲕ̅)</span> ⲟⲩⲕⲣⲁϥ ⲡⲉⲧⳉⲙ̅ ⲫⲏⲧ ⲙ̅ⲡⲉⲧⲙⲉⲩⲉ ⲁϩⲉⲛⲡⲉⲑⲁⲩ ⲡⲉⲧϣⲁϫⲛⲉ ⲇⲉ
  ⲁⲩⲉⲓⲣⲏⲛⲏ ⲛⲁⲣ̅ⲉⲩⲫⲣⲁⲛⲉ <span style="color:#b00e23">(ⲕ̅ⲁ̅)</span> ⲙⲛ̅ ⲗⲁⲩⲉ
  ⲛ̅ϫⲓⲛ̅ϭⲁⲛⲥ̅ ⲛⲁⲣ̅ⲉⲛⲉϥ ⲙ̅ⲡⲇⲓⲕⲁⲓⲟⲥ ⲛ̅ⲁⲥⲉⲃⲏⲥ ⲇⲉ ⲛⲁⲙⲟⲩ ⲡⲡⲉⲑⲁⲩ <span style=
  "color:#b00e23">(ⲕ̅ⲃ̅)</span> ϩⲉⲛⲃⲁⲧⲉ ⲛⲁϩⲣⲛ̅ ⲡϫⲁⲉⲓⲥ ⲛⲉ ⲛ̅ⲥⲡⲁⲧⲟⲩ ⲛ̅ϭⲁⲗ ⲡⲉⲧⲉⲓⲣⲉ
  ⲇⲉ ⲛ̅ⲧⲡⲓⲥⲧⲓⲥ ϣⲏⲡ ⲛ̅ⲛⲁϩⲣⲉϥ <span style="color:#b00e23">(ⲕ̅ⲅ̅)</span> ⲟⲩⲑⲣⲟⲛⲟⲥ
  ⲇⲉ ⲛ̅ⲁⲓⲥⲑⲏⲥⲓⲥ ⲡⲉ ⲟⲩⲣⲱⲙⲉ ⲛ̅ⲥⲁⲃⲉ ⲫⲏⲧ ⲇⲉ ⲙ̅ⲡⲁⲑⲏⲧ ⲛⲁⲧⲱⲙⲧ ⲁϩⲉⲛⲥⲁϩⲟⲩ <span style=
  "color:#b00e23">(ⲕ̅ⲇ̅)</span> ⲧϭⲓϫ ⲛ̅ⲛ̅ⲥⲱⲧⲡ ⲛⲁⲉⲙⲁϩⲧⲉ ⳉⲛ̅ ⲟⲩⲧⲁϫⲣⲟ ⲛ̅ⲕⲣⲁϥ ⲇⲉ
  ⲛⲁⳉⲱⲡⲉ ⳉⲛ̅ ⲟⲩⳉⲱⲗ <span style="color:#b00e23">(ⲕ̅ⲉ̅)</span> ⳉⲁⲣⲉ ⲟⲩϣⲉϫⲉ
  ⲛ̅ϩⲛⲱϩⲉ ⳉⲧⲣ̅ⲧⲣⲉ ⲫⲏⲧ ⲙ̅ⲡⲣⲱⲙⲉ ⳉⲁⲣⲉ ⲟⲩϣⲓⲛⲉ ⲇⲉ ⲉⲛⲁⲛⲟⲩϥ ⲣ̅ⲉⲩⲫⲣⲁⲛⲉ ⲙ̅ⲙⲁϥ
  <span style="color:#b00e23">(ⲕ̅ⲋ̅)</span> ⳉⲁⲣⲉ ⲟⲩⲇⲓⲕⲁⲓⲟⲥ ⲛ̅ⲥⲁⲃⲉ ⲣ̅ⳉⲃⲏⲣ ⲁⲣⲁϥ
  ⲟⲩⲁϩⲉⲉⲧϥ̅ ⲡⳉⲟ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲥⲁⲣⲙⲟⲩ <span style=
  "color:#b00e23">(ⲕ̅ⲍ̅)</span> ⲡⲕⲣⲁϥ ⲛⲁⲙⲉⲉⲧⲉ ⲉⲛ ⲛ̅ⲟⲩϭⲁⲣϭ̅ⲥ̅ ⲟⲩⲙⲛ̅ⲧⲣⲙ̅ⲙⲁⲟ ⲇⲉ
  ⲉⲥⲧⲁⲓ̈ⲁⲉⲓⲧ ⲡⲉ ⲟⲩⲣⲱⲙⲉ ⲉϥⲟⲩⲁⲁⲃⲉ <span style="color:#b00e23">(ⲕ̅ⲏ̅)</span> ⲁⲣⲉ
  ⲡⲱⲛⳉ ϩⲓ ⲛ̅ⳉⲟⲟⲩ ⲛ̅ⲧⲇⲓⲕⲁⲓⲟⲥⲩⲛⲏ ⲁⲣⲉ ⲛ̅ⳉⲟⲟⲩ ⲇⲉ ⲛ̅ⲛ̅ⲣⲉϥⲙⲉⲩⲉ ⲁⲡⲡⲉⲑⲁⲩ ⳉⲟⲟⲡ ⲁⲡⲙⲟⲩ</p>

  <h3 id="proverbs13">13</h3>

  <p><span style="color:#b00e23">(ⲁ̅)</span> ⳉⲁⲣⲉ ⲟⲩϣⲏⲣⲉ ⲛ̅ⲥⲁⲃⲉ ⲥⲱⲧⲙⲉ ⲥⲉ
  ⲡϥ̅ⲉⲓⲱⲧ ⲁⲣⲉ ⲟⲩϣⲏⲣⲉ ⲇⲉ ⲛ̅ⲁⲧⲥⲱⲧⲙⲉ ⳉⲙ̅ ⲡⲧⲉⲕⲟ <span style=
  "color:#b00e23">(ⲃ̅)</span> ⲡⲉⲧⲛⲁⲛⲟⲩϥ ⲛⲁⲟⲩⲱⲙ ⲁⲃⲁⲗ ⳉⲛ̅ ⲛ̅ⲕⲁⲣⲡⲟⲥ ⲛ̅ⲧⲇⲓⲕⲁⲓⲟⲥⲩⲛⲏ
  ⲙ̅ⲯⲩⲭⲏ ⲇⲉ ⲛ̅ⲙ̅ⲡⲁⲣⲁⲛⲟⲙⲟⲥ ⲛⲁⲙⲟⲩ ⲉⲩⲉ ⲛ̅ϣⲁⲣⲁϩⲉ <span style=
  "color:#b00e23">(ⲅ̅)</span> ⲡⲉⲧⲉⲣⲏϩ ⲁⲣⲱϥ ⲁϥⲉⲣⲏϩ ⲁⲧϥ̅ⲯⲩⲭⲏ ⲡⲉⲧⳉⲧⲣ̅ⲧⲁⲣⲧ ⲇⲉ ϩⲓ
  ⲛⲉϥⲥⲡⲁⲧⲟⲩ ⲛⲁⳉⲧⲣ̅ⲧⲱⲣϥ ⲟⲩⲁⲉⲉⲧϥ̅ <span style="color:#b00e23">(ⲇ̅)</span> ⲁⲣⲅⲟⲥ
  ⲛⲓⲙ ⳉⲛ̅ ϩⲉⲛⲉⲡⲓⲑⲩⲙⲓⲁ ⲛ̅ϭⲓϫ ⲇⲉ ⲛ̅ⲛ̅ϫⲱⲣⲉ ⳉⲛ̅ ⲟⲩⲱⲣϫ <span style=
  "color:#b00e23">(ⲉ̅)</span> ⲡⲇⲓⲕⲁⲓⲟⲥ ⲙⲁⲥⲧⲉ ⲛ̅ⲟⲩϣⲉϫⲉ ⲛ̅ϫⲓⲛ̅ϭⲁⲛⲥ̅ ⲡⲁⲥⲉⲃⲏⲥ ⲇⲉ
  ⲛⲁϫⲓϣⲓⲡⲉ ϥ̅ⲧⲙⲛ̅ϫⲓ ⲛ̅ⲟⲩⲡⲁⲣϩⲏⲥⲓⲁ <span style="color:#b00e23">(ⲋ̅)</span> ⳉⲁⲣⲉ
  ⲧⲇⲓⲕⲁⲓⲟⲥⲩⲛⲏ ⲉⲣⲏϩ ⲁⲛⲃⲁⲗϩⲏⲧ ⳉⲁⲣⲉ ⲡⲛⲁⲃⲉ ⲇⲉ ⲣ̅ ⲛ̅ⲁⲥⲉⲃⲏⲥ ⲛ̅ⲕⲣⲁϥ <span style=
  "color:#b00e23">(ⲍ̅)</span> ⲟⲩⲛ̅ ⲛⲉⲧⲉⲓⲣⲉ ⲙ̅ⲙⲁⲩ ⲛ̅ⲣⲙ̅ⲙⲁⲟ ⲉⲙⲛ̅ⲧⲉⲩ ⲗⲁⲟⲩⲉ ⲁⲟⲩ
  ⲟⲩⲛ̅ ⲛⲉⲧⲑⲃ̅ⲃⲓⲟ ⲙ̅ⲙⲁⲩ ⲉⲩⳉⲛ̅ ⲟⲩⲛⲁϭ ⲙ̅ⲙⲛ̅ⲧⲣⲙ̅ⲙⲁⲟ <span style=
  "color:#b00e23">(ⲏ̅)</span> ⲡⲥⲱⲧⲉ ⲛ̅ⲧⲯⲩⲭⲏ ⲙ̅ⲡⲣⲱⲙⲉ ⲧⲉ ​ⲧϥ̅ⲙⲛ̅ⲧⲣⲙ̅ⲙⲁⲟ ⲙⲁⲣⲉ
  ⲡϩⲏⲕⲉ ⲇⲉ ϥⲓ ⳉⲁ ⲟⲩⲁⲡⲉⲓⲗⲏ <span style="color:#b00e23">(ⲑ̅)</span> ⲡⲟⲩⲁⲉⲓⲛⲉ ⳉⲟⲟⲡ
  ⲛ̅ⲛ̅ⲇⲓⲕⲁⲓⲟⲥ ⲛ̅ⲟⲩⲁⲉⲓϣ ⲛⲓⲙ ⲡⲟⲩⲁⲓ̈ⲛⲉ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲃⲱⲕ ⲙ̅ⲯⲩⲭⲏ ⲛ̅ⲕⲣⲁϥ ⲣ̅ⲡⲗⲁⲛⲁ
  ⳉⲛ̅ ϩⲉⲛⲛⲁⲃⲉ ⳉⲁⲣⲉ ⲛ̅ⲇⲓⲕⲁⲓⲟⲥ ⲇⲉ ϣⲛ̅ϩⲧⲏⲟⲩ ⲥⲉⲛⲁⲉ <span style=
  "color:#b00e23">(ⲓ̅)</span> ⳉⲁⲣⲉ ⲡⲉⲑⲁⲩ ⲣ̅ ⲡⲉⲑⲁⲩ ⳉⲛ̅ ⲟⲩϣⲱⲥ ⲛ̅ⲥⲟⲫⲟⲥ ⲇⲉ ⲛⲉⲧⲥⲁⲩⲛⲉ
  ⲛ̅ⲧⲇⲓⲕⲁⲓⲟⲥⲩⲛⲏ <span style="color:#b00e23">(ⲓ̅ⲁ̅)</span> ⲧⲙⲛ̅ⲧⲣⲙ̅ⲙⲁⲟ ⲉⲧⲟⲩϭⲗⲁⲙ
  ⲁⲧⳉⲡⲁⲥ ⳉⲛ̅ ⲟⲩⲁⲛⲟⲙⲓⲁ ⲛⲁⲣ̅ϣⲧⲁ ⲧⲉⲧⲟⲩⲥⲱⲟⲩϩ ⲇⲉ ⲙ̅ⲙⲁⲥ ⲁⳉⲟⲩⲛ ⳉⲛ̅ ⲟⲩⲙⲛ̅ⲧⲙⲁⲉⲓ ⲛⲟⲩⲛⲧⲉ
  ⲛⲁⲁϣⲉⲓ̈ <span style="color:#b00e23">(ⲓ̅ⲃ̅)</span> ϥⲥⲁⲧⲡ̅ ⲛ̅ϭⲓ ⲡⲉⲧⲣ̅ⳉⲁⲣⲡ
  ⲁⲣ̅ⲃⲟⲏⲑⲉⲓ ⳉⲙ ⲫⲏⲧ ⲛ̅ϩⲟⲩⲟ ⲁⲡⲉⲧϣⲡⲱⲡ ⲁⲟⲩ ⲉϥⲣ̅ϩⲧⲏϥ ⳉⲁⲣⲉ ⲟⲩϣⲏⲛ ⲅⲁⲣ ⲛ̅ⲱⲛⳉ ⳉⲛ̅
  ⲟⲩⲟⲩⲱⳉⲉ ⲉⲛⲁⲛⲟⲩϥ <span style="color:#b00e23">(ⲓ̅ⲅ̅)</span> ⲡⲉⲧⲣ̅ⲕⲁⲧⲁⲫⲣⲟⲛⲉⲓ
  ⲛ̅ⲟⲩϩⲱⲃ ⲥⲉⲛⲁⲕⲁⲧⲁⲫⲣⲟⲛⲉⲓ ⲙ̅ⲙⲁϥ ⲡⲉⲧⲣ̅ϩⲛⲱϩⲉ ϩⲏⲧⲥ̅ ⲛ̅ⲧⲉⲛⲧⲟⲗⲏ ⲡⲉⲓ̈ ⲡⲉⲧⲟⲩⲁϫ ⲙⲛ̅ ⲗⲁⲩⲉ
  ⲛ̅ⲁⲅⲁⲑⲟⲛ ⲛⲁⳉⲱⲡⲉ ⲛ̅ⲟⲩϣⲏⲣⲉ ⲛ̅ⲕⲣⲁϥ ⲟⲩⲛ̅ ϩⲉⲛϩⲃⲏⲟⲩⲉ ⲇⲉ ⲉⲩⲥⲟⲩⲧⲱⲛ ⲛⲁⳉⲱⲡⲉ ⲛ̅ⲟⲩⳉⲙ̅ⳉⲉⲗ
  ⲛ̅ⲥⲟⲫⲟⲥ <span style="color:#b00e23">(ⲓ̅ⲇ̅)</span> ⲟⲩⲛ̅ ⲟⲩⲡⲏⲅⲏ ⲛ̅ⲱⲛⳉ ϩⲓ ⲛ̅ⳉⲟⲟⲩ
  ⲛ̅ⲧⲥⲟⲫⲓⲁ ⲡⲁⲑⲏⲧ ⲇⲉ ⲛⲁⲙⲟⲩ ⳉⲛ̅ ⲟⲩⲡⲁⲥⳉϥ <span style="color:#b00e23">(ⲓ̅ⲉ̅)</span>
  ⳉⲁⲣⲉ ⲟⲩⲙⲛ̅ⲧⲣⲙ̅ⲛ̅ϩⲏⲧ ⲉⲛⲁⲛⲟⲩⲥ ϯ ⲛ̅ⲟⲩϩⲙⲁⲧ ⲟⲩⲧⲉⲕⲟ ⲇⲉ ⲛⲉ ⲛ̅ⳉⲱⲟⲩ ⲛ̅ⲟⲩⲡⲁⲣⲁⲛⲟⲙⲟⲥ
  <span style="color:#b00e23">(ⲓ̅ⲋ̅)</span> ⳉⲁⲣⲉ ⲡⲁⲛⲟⲩⲣⲅⲟⲥ ⲛⲓⲙ ⲣ̅ϩⲱⲃ ⳉⲛ̅
  ⲟⲩϣⲁϫⲛⲉ ⳉⲁⲣⲉ ⲡⲁⲑⲏⲧ ⲇⲉ ⲡⲱⲣⳉ ⲧϥ̅ⲕⲁⲕⲓⲁ ⲁⲃⲁⲗ <span style=
  "color:#b00e23">(ⲓ̅ⲍ̅)</span> ⲟⲩⲛ̅ ⲟⲩϥⲁⲉⲓϣⲓⲛⲉ ⲛ̅ⲛⲁⳉⲧⲙ̅ⲙⲉ ⲛⲁⲧⲱⲙⲧ ⲁϩⲉⲛⲡⲉⲑⲁⲩ
  ⲟⲩⲛ̅ ⲟⲩϥⲁⲉⲓϣⲓⲛⲉ ⲇⲉ ⲉϥⲛϩⲁⲧ ⲛ̅ⲁⲧⲗ̅ϭⲟ <span style="color:#b00e23">(ⲓ̅ⲏ̅)</span>
  ⳉⲁⲣⲉ ⲧⲥⲃⲟⲩ ϥⲓ ⳉⲁ ⲟⲩⲙⲛ̅ⲧϩⲏⲕⲉ ⲙⲛ̅ ⲟⲩϣⲱⲥ ⲡⲉⲧⲉⲣⲏϩ ⲇⲉ ⲁϩⲉⲛϫⲡⲓⲟ ⲛⲁϫⲓⲉⲁⲩ
  <span style="color:#b00e23">(ⲓ̅ⲑ̅)</span> ⳉⲁⲣⲉ ⲛⲉⲡⲓⲑⲩⲙⲓⲁ ⲛ̅ⲛ̅ⲣⲙ̅ⲛ̅ⲛⲟⲩⲧⲉ
  ϯⲟⲩⲛⲁϥ ⲛ̅ⲛⲟⲩⲯⲩⲭⲏ ⲛ̅ⲉⲡⲓⲑⲩⲙⲓⲁ ⲛ̅ⲛ̅ⲁⲥⲉⲃⲏⲥ ⲟⲩⲏⲟⲩ ⲁⲃⲁⲗ ⲙ̅ⲡⲥⲁⲩⲛⲉ ⲛ̅ϫⲱⳉⲙⲉ ⲛ̅ⲛ̅ⲁⲥⲉⲃⲏⲥ
  ⲟⲩⲏⲟⲩ ⲁⲃⲁⲗ ⲛ̅ⲧⲁⲓⲥⲑⲏⲥⲓⲥ ⲛ̅ⲁⲥⲉⲃⲏⲥ ⲛⲁⲥⲉϩⲱⲟⲩ ⲁⲃⲁⲗ ⲛ̅ⲛ̅ⲣⲙ̅ⲛ̅ⲛⲟⲩⲧⲉ <span style=
  "color:#b00e23">(ⲕ̅)</span> ⲁⲕϣⲁⲙⲁϩⲉ ⲙⲛ̅ ϩⲉⲛⲥⲟⲫⲟⲥ ⲕⲛⲁⲣ̅ⲥⲟⲫⲟⲥ ⲡⲉⲧⲙⲁϩⲉ ⲇⲉ ⲙⲛ̅
  ⲛ̅ⲁⲑⲏⲧ ϥⲛⲁⲟⲩⲱⲛϩ̅ ⲁⲃⲁⲗ ⲛ̅ⲇⲓⲕⲁⲓⲟⲥ ⲛⲁⳉⲱⲡⲉ ⳉⲛ̅ ⲟⲩⲉⲓⲣⲏⲛⲏ <span style=
  "color:#b00e23">(ⲕ̅ⲁ̅)</span> ⲙ̅ⲡⲉⲧϩⲁⲩ ⲛⲁⲡⲱⲧ ⲥⲉ ⲛ̅ⲣⲉϥⲣ̅ⲛⲁⲃⲉ ⲛ̅ⲁⲅⲁⲑⲟⲛ ⲇⲉ
  ⲛⲁⲧⲉϩⲟ ⲛ̅ⲇⲓⲕⲁⲓⲟⲥ <span style="color:#b00e23">(ⲕ̅ⲃ̅)</span> ⲡⲣⲱⲙⲉ ⲛ̅ⲇⲓⲕⲁⲓⲟⲥ
  ⲛⲁⲡⲱϣⲉ ⲁϫⲛ̅ ⲛ̅ϣⲏⲣⲉ ⲛ̅ⲛⲉϥϣⲏⲣⲉ ⲁⲩⲥⲱⲟⲩϩ ⲇⲉ ⲁⳉⲟⲩⲛ ⲛ̅ⲧⲙⲛ̅ⲧⲣⲙ̅ⲙⲁⲟ ⲛ̅ⲛ̅ⲁⲥⲉⲃⲏⲥ
  ⲛ̅ⲛ̅ⲇⲓⲕⲁⲓⲟⲥ <span style="color:#b00e23">(ⲕ̅ⲅ̅)</span> ⲛ̅ϫⲱⲱⲣⲉ ⲛⲁⲙⲧⲁⲛ ⲙ̅ⲙⲁⲩ
  ⲛ̅ϩⲁϩ ⲛ̅ⲣⲁⲙⲡⲉ ⳉⲛ̅ ⲟⲩⲙⲛ̅ⲧⲣⲙ̅ⲙⲁⲟ ⲁϩⲉⲛϩⲁⲓ̈ⲛⲉ ⲇⲉ ⲧⲉⲕⲟ ⳉⲛ̅ ⲟⲩⲥⳉⲛⲉ <span style=
  "color:#b00e23">(ⲕ̅ⲇ̅)</span> ⲡⲉⲧϯⲥⲟ ⲁⲡϥ̅ϭⲉⲣⲱⲃ ⲁϥⲙⲁⲥⲧⲉ ⲙ̅ⲡϥ̅ϣⲏⲣⲉ ⲡⲉⲧⲙⲉⲓ̈ⲉ ⲇⲉ
  ⲙ̅ⲡⲱϥ ϥⲛⲁϯⲥⲃⲟⲩ ⲛⲉϥ ⲙ̅ⲡϣⲁ <span style="color:#b00e23">(ⲕ̅ⲉ̅)</span> ⲉ ⲡⲇⲓⲕⲁⲓⲟⲥ
  ⲟⲩⲱⲙ ⳉⲁⲣⲉϥⲧⲥⲉⲓⲟ ⲛ̅ⲧϥ̅ⲯⲩⲭⲏ ⲙ̅ⲯⲩⲭⲏ ⲇⲉ ⲛ̅ⲛ̅ⲁⲥⲉⲃⲏⲥ ϣⲁⲁⲧ</p>

  <h3 id="proverbs14">14</h3>

  <p><span style="color:#b00e23">(ⲁ̅)</span> ⳉⲁⲣⲉ ϩⲛ̅ⲣⲙ̅ⲛ̅ϩⲏⲧ ⲛ̅ⲥϩⲓⲙⲉ ⲕⲱⲧ
  ϩⲉⲛⲏⲓ̈ ⲧⲉⲧⲛⲁⲣ̅ⲁⲑⲏⲧ ⲇⲉ ⲛⲁⳉⲣ̅ⳉⲱⲣϥ̅ ⳉⲛ̅ ⲛⲉⲥϭⲓϫ <span style=
  "color:#b00e23">(ⲃ̅)</span> ⲡⲉⲧⲙⲁϩⲉ ⳉⲛ̅ ⲟⲩⲥⲁⲩⲧⲛⲉ ⲣ̅ϩⲛⲱⲱϩⲉ ϩⲏⲧϥ̅ ⲙ̅ⲡⲛⲟⲩⲛⲧⲉ
  ⲡⲉⲧϭⲱⲟⲩϭ ⲇⲉ ⲛ̅ⲛⲉϥⳉⲱⲟⲩ ⲛⲁϫⲓ ϣⲱⲥ <span style="color:#b00e23">(ⲅ̅)</span>
  ⲟⲩϭⲉⲣⲱⲃ ⲛ̅ϣⲱⲥ ⲡⲉⲧⳉⲛ̅ ⲧⲧⲁⲡⲣⲟ ⲛ̅ⲛ̅ⲁⲑⲏⲧ ⲛ̅ⲥⲡⲁⲧⲟⲩ ⲛ̅ⲛ̅ⲥⲟⲫⲟⲥ ⲛⲁⲉⲣⲏϩⲧⲉ ⲁⲣⲁⲩ
  <span style="color:#b00e23">(ⲇ̅)</span> ⲛ̅ⲟⲩⲁⲛϥ ϣⲟⲩⲉⲓⲧ ⲙ̅ⲡⲙⲁ ⲉⲧⲉ ⲙⲛ̅ ⲉϩⲉ
  ⲛ̅ⳉⲏⲧϥ ⲛ̅ϭⲁⲙ ⲇⲉ ⲛ̅ⲧⲉϩⲉ ⲟⲩⲁⲛϩ̅ ⲁⲃⲁⲗ ⳉⲙ̅ ⲡⲙⲁ ⲉⲧⲉ ⲟⲩⲛ̅ ϩⲁϩ ⲛ̅ⳉⲏⲧϥ̅ ⲛ̅ⲅⲉⲛⲏⲙⲁ
  <span style="color:#b00e23">(ⲉ̅)</span> ⲙⲛ̅ ⲟⲩⲙⲛ̅ⲧⲣⲉ ⲙ̅ⲡⲓⲥⲧⲟⲥ ⲛⲁϫⲓ ϭⲁⲗ ⳉⲁⲣⲉ
  ⲟⲩⲙⲛ̅ⲧⲣⲉ ⲇⲉ ⲛ̅ϫⲓⲛ̅ϭⲁⲛⲥ̅ ⲧⲙ̅ϩⲟ ϫⲓϭⲁⲗ <span style="color:#b00e23">(ⲋ̅)</span>
  ⲕⲛⲁϣⲓⲛⲉ ⲥⲉ ⲧⲥⲟⲫⲓⲁ ⲧⲛ̅ ⲛⲉⲧϩⲁⲩ ⲕⲧⲙⲛ̅ϭⲛ̅ⲧⲥ ⲧⲁⲓⲥⲑⲏⲥⲓⲥ ⲇⲉ ⲥⲃ̅ⲧⲱⲧ ⲛ̅ⲧⲟⲟⲧⲟⲩ
  ⲛ̅ⲛ̅ⲥⲁⲃⲉⲩⲉ <span style="color:#b00e23">(ⲍ̅)</span> ϩⲱⲃ ⲛⲓⲙ ϯⲟⲩⲃⲉ ⲡⲣⲱⲙⲉ ⲛ̅ⲁⲑⲏⲧ
  ϩⲉⲛϩⲟⲡⲗⲟⲛ ⲇⲉ ⲛ̅ⲁⲓⲥⲑⲏⲥⲓⲥ ⲛⲉ ⲛ̅ⲥⲡⲁⲧⲟⲩ ⲛ̅ⲛ̅ⲥⲁⲃⲉⲩⲉ <span style=
  "color:#b00e23">(ⲏ̅)</span> ⲧⲥⲟⲫⲓⲁ ⲛ̅ⲛ̅ⲣⲙ̅ⲛ̅ⲛⲟⲩⲛⲧⲉ ⲛⲁⲙ̅ⲙⲉ ⲁⲛⲟⲩⳉⲱⲟⲩ ⲧⲙⲛ̅ⲧⲁⲑⲏⲧ
  ⲇⲉ ⲛ̅ⲛ̅ⲁⲧⲥⲃⲟⲩ ⳉⲛ̅ ⲟⲩⲡⲗⲁⲧⲓⲁ <span style="color:#b00e23">(ⲑ̅)</span> ⲛ̅ⲏⲓ̈
  ⲛ̅ⲙ̅ⲡⲁⲣⲁⲛⲟⲙⲟⲥ ⲙ̅ⲡϣⲁ ⲛ̅ⲟⲩⲧⲃ̅ⲃⲟⲩⲟ ⲛ̅ⲏⲓ̈ ⲇⲉ ⲛ̅ⲛ̅ⲇⲓⲕⲁⲓⲟⲥ ⲥⲁⲧⲡ <span style=
  "color:#b00e23">(ⲓ̅)</span> ⲡϩⲏⲧ ⲛ̅ⲟⲩⲣⲱⲙⲉ ⲛ̅ⲣⲉϥⲣ̅ⲁⲓⲥⲑⲁⲛⲉ ⲟⲩⲗⲩⲡⲏ ⲡⲉ ⲛ̅ⲧϥ̅ⲯⲩⲭⲏ
  ϩⲟⲧⲁⲛ ⲇⲉ ⲁϥϣⲁⲣ̅ⲉⲩⲫⲣⲁⲛⲉ ⲙⲁⲣⲉ ⲧⲗⲩⲡⲏ ⲧⲱⳉ ⲛⲉⲙⲉϥ <span style=
  "color:#b00e23">(ⲓ̅ⲁ̅)</span> ⲛ̅ⲏⲓ̈ ⲛ̅ⲛ̅ⲁⲥⲉⲃⲏⲥ ⲛⲁⲧⲉⲕⲟ ⲛ̅ⲥⲕⲏⲛⲏ ⲇⲉ ⲛ̅ⲛ̅ⲇⲓⲕⲁⲓⲟⲥ
  ⲛⲁⲱϩⲉ ⲁⲣⲉⲧⲟⲩ <span style="color:#b00e23">(ⲓ̅ⲃ̅)</span> ⲟⲩⲛ̅ ϩⲉⲛⳉⲟ ⲉ ⲛⲣⲱⲙⲉ
  ⲙⲉⲩⲉ ϫⲉ ⲥⲉⲥⲟⲩⲧⲱⲛ ⲉ ⲧⲟⲩⳉⲁⲉⲓ ⲡⲏϩ ⲁⲡϣⲓⲕ ⲛ̅ⲁⲙⲛ̅ⲧⲉ <span style=
  "color:#b00e23">(ⲓ̅ⲅ̅)</span> ⲙⲁⲣⲉ ⲧⲗⲩⲡⲏ ⲧⲱⳉ ⲙⲛ̅ ⲡⲟⲩⲛⲁϥ ⳉⲁⲣⲉ ⲧⳉⲁⲉⲓ ⲇⲉ ⲙ̅ⲡⲣⲉϣⲉ
  ⲉⲓ ⲁⲫⲏⲃⲉ <span style="color:#b00e23">(ⲓ̅ⲇ̅)</span> ⲡⲛⲁⳉⲧϩⲏⲧ ⲛⲁⲥⲉⲓ ⲛ̅ⲛⲉϥⳉⲱⲟⲩ
  ⲟⲩⲁϩⲉⲉⲧϥ ⲡⲣⲱⲙⲉ ⲇⲉ ⲉⲧⲟⲩⲁⲁⲃⲉ ⲁⲃⲁⲗ ⳉⲛ̅ ⲛⲉϥⲙⲉⲉⲩⲉ <span style=
  "color:#b00e23">(ⲓ̅ⲉ̅)</span> ⳉⲁⲣⲉ ⲡⲃⲁⲗϩⲏⲧ ⲣ̅ⲡⲓⲥⲧⲉⲩⲉ ⲁϣⲉϫⲉ ⲛⲓⲙ ⳉⲁⲣⲉ ⲡⲥⲁⲃⲉ ⲇⲉ
  ⲣ̅ϩⲧⲏϥ <span style="color:#b00e23">(ⲓ̅ⲋ̅)</span> ⲁϣⲁ ⲡⲥⲟⲫⲟⲥ ⲣ̅ϩⲛⲱϩⲉ
  ⳉⲁⲣⲉϥⲣⲉⲕⲧϥ̅ ⲁⲃⲁⲗ ⲙ̅ⲡⲉⲑⲁⲩ ⳉⲁⲣⲉ ⲡⲁⲑⲏⲧ ⲇⲉ ⲧⲱⳉ ⲛⲉⲙⲉϥ ⳉⲛ̅ ⲟⲩⲧⲁϫⲣⲟ <span style=
  "color:#b00e23">(ⲓ̅ⲍ̅)</span> ⳉⲁⲣⲉ ⲡⲉⲧϭⲗⲁⲙ ⲁϭⲱⲛⲧ ⲉⲓⲣⲉ ⳉⲛ̅ ⲟⲩⲙⲛ̅ⲧⲁⲧϣⲁϫⲛⲉ ⳉⲁⲣⲉ
  ⲟⲩⲣⲱⲙⲉ ⲇⲉ ⲛ̅ⲥⲟⲫⲟⲥ ϥⲓ ⲁⲣⲁϥ ⲙ̅ⲡϣⲁ <span style="color:#b00e23">(ⲓ̅ⲏ̅)</span>
  ⲛ̅ⲁⲑⲏⲧ ⲛⲁⲡⲱϣⲉ ⲁϫⲱⲟⲩ ⲛ̅ⲧⲕⲁⲕⲓⲁ ⳉⲁⲣⲉ ⲛ̅ⲥⲁⲃⲉ ⲇⲉ ⲉⲙⲁϩⲧⲉ ⲛ̅ⲟⲩⲁⲓⲥⲑⲏⲥⲓⲥ <span style=
  "color:#b00e23">(ⲓ̅ⲑ̅)</span> ⲛⲉⲧϩⲁⲩ ⲛⲁϩⲉⲓ̈ⲉ ⲙ̅ⲡⲙ̅ⲧⲟ ⲁⲃⲁⲗ ​ⲛ̅ⲛⲉⲧⲛⲁⲛⲟⲩⲟⲩ ⲁⲟⲩ
  ⲛ̅ⲁⲥⲉⲃⲏⲥ ⲛⲁϣⲙ̅ϣⲉ ⲛ̅ⲣ̅ⲣⲟ ⲛ̅ⲛ̅ⲇⲓⲕⲁⲓⲟⲥ <span style="color:#b00e23">(ⲕ̅)</span>
  ⳉⲁⲣⲉ ϩⲉⲛⳉⲃⲏⲣ ⲙⲥ̅ⲧⲉ ϩⲉⲛⳉⲃⲏⲣ ⲛ̅ϩⲏⲕⲉ ⲛⲁϣⲉ ⲛ̅ⳉⲃⲉⲉⲣⲉ ⲇⲉ ⲛ̅ⲛ̅ⲣⲙ̅ⲙⲁⲟ <span style=
  "color:#b00e23">(ⲕ̅ⲁ̅)</span> ⲡⲉⲧϣⲱⲥ ⲛ̅ⲛ̅ϩⲏⲕⲉ ⲣ̅ⲛⲁⲃⲉ ⲟⲩⲙⲁⲕⲁⲣⲓⲟⲥ ⲇⲉ ⲡⲉ ⲡⲉⲧⲛⲁⲉ
  ⲛ̅ⲛ̅ϩⲏⲕⲉ <span style="color:#b00e23">(ⲕ̅ⲃ̅)</span> ⲥⲉⲥⲁⲣⲙⲉ ⲛ̅ϭⲓ ⲛⲉⲧⲣ̅ϩⲱⲃ
  ⲁϩⲉⲛⲡⲉⲑⲁⲩ ⲁ ⲡⲛⲁⲉ ⲇⲉ ⲙⲛ̅ ⲧⲙⲓⲉ ⲧⲛ̅ ⲛ̅ⲣⲉϥⲣ̅ⲡⲉⲧⲛⲁⲛⲟⲩϥ ⲛ̅ⲣⲉϥⲣ̅ⲡⲉⲑⲁⲩ ⲥⲁⲩⲛⲉ ⲉⲛ
  ⲙ̅ⲡⲛⲁⲉ ⲙⲛ̅ ⲧⲡⲓⲥⲧⲓⲥ ⲁ ⲙ̅ⲙⲛ̅ⲧⲛⲁⲉ ⲇⲉ ⲙⲛ̅ ⲧⲡⲓⲥⲧⲓⲥ ⲛ̅ⲧⲟⲟⲧⲟⲩ ⲛ̅ⲛ̅ⲣⲉϥⲣ̅ⲡⲉⲧⲛⲁⲛⲟⲩϥ
  <span style="color:#b00e23">(ⲕ̅ⲅ̅)</span> ⲟⲩⲛ̅ ⲥⲟⲫⲓⲁ ⳉⲛ̅ ⲟⲩⲁⲛ ⲛⲓⲙ ⲉⲧϥⲓ ⲣⲁⲩϣ
  ⲡⲉⲧⲙⲁⲧⲛⲉ ⲇⲉ ⲙⲛ̅ ⲡⲉⲧⲉⲙⲁϥⲙⲁⲕϩϥ̅ ⲛⲁϣⲟⲩⲟⲩⲧ ⲛ̅ⲧⲙⲛ̅ⲧⲥⲁⲃⲉ <span style=
  "color:#b00e23">(ⲕ̅ⲇ̅)</span> ⲧⲙⲛ̅ⲧⲣⲙ̅ⲙⲁⲟ ⲡⲉ ⲡⲕⲗⲁⲙ ⲛ̅ⲛ̅ⲥⲟⲫⲟⲥ ⲡⲙⲁⲛ̅ⳉⲱⲡⲉ ⲇⲉ
  ⲛ̅ⲛ̅ⲁⲑⲏⲧ ϩⲁⲩ <span style="color:#b00e23">(ⲕ̅ⲉ̅)</span> ⳉⲁⲣⲉ ⲟⲩⲙⲛ̅ⲧⲣⲉ ⲉϥⲛ̅ϩⲁⲧ
  ⲧⲟⲩϫⲟ ϩⲉⲛⲯⲩⲭⲏ ⲁϩⲉⲛⲡⲉⲑⲁⲩ ⳉⲁⲣⲉ ⲡⲕⲣⲁϥ ⲇⲉ ⲧⲙ̅ϩⲟ ϩⲉⲛϭⲁⲗ <span style=
  "color:#b00e23">(ⲕ̅ⲋ̅)</span> ⲁⲣⲉ ⲑⲉⲗⲡⲓⲥ ⲛ̅ⲧϭⲁⲙ ⳉⲛ̅ ⲧϭⲓϫ ⲙ̅ⲡϫⲁⲉⲓⲥ ϥⲛⲁⲕⲟⲩ ⲇⲉ
  ⲛ̅ⲟⲩⲧⲁϫⲣⲟ ⲛ̅ⲱⲛⳉ ⲛ̅ⲛⲉϥϣⲏⲣⲉ <span style="color:#b00e23">(ⲕ̅ⲍ̅)</span> ⲟⲩⲡⲏⲅⲏ
  ⲛ̅ⲱⲛⳉ ⲡⲉ ⲡⲡⲣⲟⲥⲧⲁⲅⲙⲁ ⲙ̅ⲡϫⲁⲉⲓⲥ ⳉⲁⲣⲉϥⲣⲉⲕⲧⲟⲩ ⲇⲉ ⲁⲃⲁⲗ ⳉⲙ̅ ⲡⲡⲁⲥⳉϥ̅ ⲙ̅ⲡⲙⲟⲩ
  <span style="color:#b00e23">(ⲕ̅ⲏ̅)</span> ⲁⲣⲉ ⲡⲉⲁⲩ ⲛ̅ⲟⲩⲣ̅ⲣⲟ ⳉⲛ̅ ⲟⲩⲛⲁϭ
  ⲙ̅ⲙⲓⲉⲓϣⲉ ⲁⲣⲉ ⲡⳉⲱϣϥ ⲇⲉ ⲛ̅ⲛ̅ⲇⲩⲛⲁⲥⲧⲏⲥ ⳉⲙ̅ ⲡⲱϫⲛⲉ ⲛ̅ⲛ̅ⲗⲁⲟⲥ <span style=
  "color:#b00e23">(ⲕ̅ⲑ̅)</span> 29 ⲡϩⲁⲣϣϩⲏⲧ ⲛ̅ⲣⲱⲙⲉ ⲁϣ ⲙ̅ⲙⲛ̅ⲧⲥⲁⲃⲉ ⲟⲩⲁⲑⲏⲧ​ ⲇⲉ
  ⲙ̅ⲡϣⲁ ⲡⲉ ⲡϩⲏⲧ ⳉⲏⲙ <span style="color:#b00e23">(ⲗ̅)</span> ⲟⲩⲥⲉⲉⲓⲛⲉ ⲙ̅ⲡϥ̅ϩⲏⲧ
  ⲡⲉ ⲟⲩⲣⲱⲙⲉ ⲉⲙⲁϥϭⲱⲛⲧ ⲟⲩϫⲁⲗⲉⲥ ⲇⲉ ⲛ̅ϩⲉⲛⲕⲉⲉⲥ ⲡⲉ ⲟⲩϩⲏⲧ ⲛ̅ⲣⲉϥⲣ̅ⲁⲓⲥⲑⲁⲛⲉ <span style=
  "color:#b00e23">(ⲗ̅ⲁ̅)</span> ⲁ ⲡⲉⲧϩⲟⲩⲗⲁ ⲁⲩϩⲏⲕⲉ ϯⲛⲟⲩⲕⲥ̅ ⲙ̅ⲡⲉⲧⲁϥⲧⲁⲛⲁϥ ⳉⲁⲣⲉ
  ⲡⲉⲧⲧⲁⲉⲓⲟ ⲇⲉ ⲙ̅ⲙⲁϥ ⲛⲁⲉ ⲛ̅ⲟⲩϩⲏⲕⲉ <span style="color:#b00e23">(ⲗ̅ⲃ̅)</span>
  ⲡⲁⲥⲉⲃⲏⲥ ⲛⲁⲑⲃ̅ⲃⲓⲟ ⳉⲛ̅ ⲧϥ̅ⲕⲁⲕⲓⲁ ⲟⲩⲇⲓⲕⲁⲓⲟⲥ ⲇⲉ ⲡⲉ ⲡⲉⲧⲛⲁϩⲧⲉ ⲁⲡϥ̅ⲟⲩⲁⲡ <span style=
  "color:#b00e23">(ⲗ̅ⲅ̅)</span> ⲁⲣⲉ ⲙ̅ⲙⲛ̅ⲧⲙⲓⲉ ⲁϣⲉⲓ̈ ⳉⲙ̅ ⲫⲏⲧ ⲉⲧⲛⲁⲛⲟⲩϥ ⲙ̅ⲡⲣⲱⲙⲉ
  ⲁⲟⲩ ϥⲛⲁⲙ̅ⲙⲉ ⲁⲧⲥⲟⲫⲓⲁ ⲙⲁⲩⲙ̅ⲙⲉ ⲇⲉ ⲁⲣⲁⲥ ⳉⲙ̅ ⲫⲏⲧ ⲛ̅ⲛ̅ⲁⲑⲏⲧ <span style=
  "color:#b00e23">(ⲗ̅ⲇ̅)</span> ⳉⲁⲣⲉ ⲧⲇⲓⲕⲁⲓⲟⲥⲩⲛⲏ ϫⲓⲥⲉ ⲛ̅ⲟⲩϩⲉⲑⲛⲟⲥ ⳉⲁⲣⲉ ϩⲉⲛⲛⲁⲃⲉ
  ⲇⲉ ⲧⲥⲃ̅ⲕⲟ ⲛ̅ϩⲉⲛⲫⲩⲗⲏ <span style="color:#b00e23">(ⲗ̅ⲉ̅)</span> ⲡϩⲩⲡⲏⲣⲉⲧⲏⲥ
  ⲛ̅ⲥⲁⲃⲉ ϣⲏⲡ ⲛ̅ⲟⲩⲣ̅ⲣⲟ ⳉⲁⲣⲉϥϥⲓ ⲇⲉ ⲙ̅ⲡϥ̅ϣⲱⲥ ⳉⲛ̅ ⲧϥ̅ⲙⲛ̅ⲧⲣⲉϥⲕⲁⲧϥ̅</p>

  <h3 id="proverbs15">15</h3>

  <p><span style="color:#b00e23">(ⲁ̅)</span> ⳉⲁⲣⲉ ⲧⲟⲣⲅⲏ ⲧⲉⲕⲟ ⲛ̅ⲛ̅ⲕⲉⲥⲁⲃⲉⲉⲩⲉ ⳉⲁⲣⲉ
  ⲟⲩϣⲉϫⲉ ⲉϥⲙ̅ⲡϥ̅ⲙⲁ ⲕⲧⲟ ⲁⲃⲁⲗ ⲛ̅ⲟⲩϭⲱⲛⲧ ⲟⲩϣⲉϫⲉ ⲇⲉ ⲛ̅ⲗⲩⲡⲏ ⳉⲁⲣⲉϥⲧⲟⲩⲛⲟⲩⲥ ϩⲉⲛⲟⲣⲅⲏ
  <span style="color:#b00e23">(ⲃ̅)</span> ⲡⲗⲉⲥ ⲛ̅ⲛ̅ⲥⲁⲃⲉⲩⲉ ⲥⲁⲩⲛⲉ ⲛ̅ⲛⲉⲧⲛⲁⲛⲟⲩⲟⲩ
  ⲧⲧⲁⲡⲣⲟ ⲇⲉ ⲛ̅ⲛ̅ⲁⲑⲏⲧ ⲥⲁⲩⲛⲉ ⲛ̅ⲛⲉⲑⲁⲩ <span style="color:#b00e23">(ⲅ̅)</span>
  ⲛ̅ⲃⲉⲗ ⲙ̅ⲡⲛⲟⲩⲛⲧⲉ ⲥⲁⲛⲧ ⳉⲙ̅ ⲙⲁ ⲛⲓⲙ ⲁϫⲛ̅ ⲛⲉⲧϩⲁⲩ ⲙⲛ̅ ⲛⲉⲧⲛⲁⲛⲟⲩⲟⲩ <span style=
  "color:#b00e23">(ⲇ̅)</span> ⲟⲩϣⲏⲛ ⲛ̅ⲱⲛⳉ ⲡⲉ ⲡⲧⲗ̅ϭⲟ ⲙ̅ⲡⲗⲉⲥ ⲡⲉⲧⲉⲓⲣⲉ ⲇⲉ ⲙ̅ⲙⲁϥ
  ⲛⲁⲥⲉⲓ ⲛ̅ⲛⲉϥⲕⲁⲣⲡⲟⲥ <span style="color:#b00e23">(ⲉ̅)</span> ⳉⲁⲣⲉ ⲡⲁⲧϩⲏⲧ ⲱⲗⲕ ϣⲉ
  ⲥⲉ ⲧⲥ̅ⲃⲟⲩ ⲙ̅ⲡϥ̅ⲉⲓⲱⲧ ⲟⲩⲥⲁⲃⲉ ⲇⲉ ⲛ̅ϩⲟⲩⲟ ⲡⲉ ⲡⲉⲧⲉⲣⲏϩ ⲁϩⲉⲛϫⲡⲓⲟ <span style=
  "color:#b00e23">(ⲋ̅)</span> ⲟⲩⲛ̅ ⲟⲩⲛⲁϭ ⲛ̅ϭⲁⲙ ⳉⲛ̅ ⲧⲇⲓⲕⲁⲓⲟⲥⲩⲛⲏ ⲉⲧⲁϣ ⲙ̅ⲙⲁⲕⲙⲉⲕ ⲇⲉ
  ⲛ̅ⲛ̅ⲁⲥⲉⲃⲏⲥ ⲛⲁⲡⲱⲣⲕ ⲙⲛ̅ ⲛⲟⲩⲛⲟⲩⲛⲉ ⲟⲩⲛ̅ ⲟⲩⲛⲁϭ ⲛ̅ϭⲁⲙ ⳉⲛ̅ ⲛ̅ⲏⲓ̈ ⲛ̅ⲛ̅ⲇⲓⲕⲁⲓⲟⲥ
  ⲛ̅ⲕⲁⲣⲡⲟⲥ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲧⲉⲕⲟ <span style="color:#b00e23">(ⲍ̅)</span>
  ⲛ̅ⲥⲡⲁⲧⲟⲩ ⲛ̅ⲛ̅ⲥⲟⲫⲟⲥ ⲙⲏⲣ ⳉⲛ̅ ⲟⲩⲁⲓⲥⲑⲏⲥⲓⲥ ⲛ̅ϩⲏⲧ ⲇⲉ ⲛ̅ⲛ̅ⲁⲑⲏⲧ ⲁⲣϫ ⲉⲛ <span style=
  "color:#b00e23">(ⲏ̅)</span> ϩⲉⲛⲃⲁⲧⲉ ⲙ̅ⲡϫⲁⲉⲓⲥ ⲛⲉ ⲛ̅ⲑⲩⲥⲓⲁ ⲛ̅ⲛ̅ⲡⲁⲣⲁⲛⲟⲙⲟⲥ ⲛ̅ϣⲡⲱⲡ
  ⲇⲉ ⲛ̅ⲛⲉⲧⲥⲟⲩⲧⲁⲛⲧ ϣⲏⲡ ⲛ̅ⲛⲁϩⲣⲉϥ <span style="color:#b00e23">(ⲑ̅)</span> ϩⲉⲛⲃⲁⲧⲉ
  ⲙ̅ⲡϫⲁⲉⲓⲥ ⲛⲉ ⲛ̅ⳉⲱⲟⲩ ⲙ̅ⲡⲁⲥⲉⲃⲏⲥ ϥⲙⲉⲓ̈ⲉ ⲇⲉ ⲛ̅ⲛⲉⲧⲡⲏⲧ ⲥⲉ ⲧⲇⲓⲕⲁⲓⲟⲥⲩⲛⲏ <span style=
  "color:#b00e23">(ⲓ̅)</span> ⳉⲁⲣⲟⲩⲥⲟⲩⲱⲛ ⲧⲥⲃⲟⲩ ⲙ̅ⲡⲃⲁⲗϩⲏⲧ ϩⲓⲧⲛ̅​ ⲛⲉⲧⲣ̅ⲡⲁⲣⲁⲅⲉ
  ⲛⲉⲧⲙⲁⲥⲧⲉ ⲇⲉ ⲛ̅ϩⲉⲛϫⲡⲓⲟ ⲛⲁⲙⲟⲩ ⳉⲛ̅ ⲟⲩϣⲱⲥ <span style=
  "color:#b00e23">(ⲓ̅ⲁ̅)</span> ⳉⲡⲉ ⲁⲙⲛ̅ⲧⲉ ⲙⲛ̅ ⲡⲛⲟⲩⲛ ⲟⲩⲁⲛϩ̅ ⲁⲃⲁⲗ ⲙ̅ⲡⲛⲟⲩⲛⲧⲉ ⲛ̅ⲉⳉ
  ⲛ̅ⳉⲉ ⲛ̅ⲧⲁⲩⲛ̅ ⲛ̅ϩⲏⲧ ⲉⲛ ⲛ̅ⲛ̅ⲣⲱⲙⲉ <span style="color:#b00e23">(ⲓ̅ⲃ̅)</span> ⲙⲁⲣⲉ
  ⲡⲁⲧⲥⲃⲟⲩ ⲙⲣ̅ⲣⲉ ⲡⲉⲧϫⲡⲓⲟ ⲙ̅ⲙⲁϥ ⲁⲟⲩ ⲙⲁϥϣⲉϫⲉ ⲙⲛ̅ ⲛ̅ⲥⲟⲫⲟⲥ <span style=
  "color:#b00e23">(ⲓ̅ⲅ̅)</span> ⳉⲁⲣⲉ ⲫⲏⲧ ⲉⲧⲣⲉⲩⲫⲣⲁⲛⲉ ϯ ⲟⲩⲣⲁⲧ ⲙⲫⲱ ⳉⲁⲣⲉϥⲱⲕⲙⲉ ⲇⲉ
  ⲉϥⳉⲛ̅ ϩⲉⲛⲗⲩⲡⲏ <span style="color:#b00e23">(ⲓ̅ⲇ̅)</span> ⳉⲁⲣⲉ ⲫⲏⲧ ⲉⲧⲥⲟⲩⲧⲱⲛ
  ϣⲓⲛⲉ ⲥⲉ ⲟⲩⲁⲓⲥⲑⲏⲥⲓⲥ ⲫⲏⲧ ⲇⲉ ⲛ̅ⲛ̅ⲁⲧⲥⲃⲟⲩ ϣⲓⲛⲉ ⲥⲉ ⲛⲉⲑⲁⲩ ⲫⲏⲧ ⲛ̅ⲛ̅ⲁⲑⲏⲧ ⲥⲁⲩⲛⲉ
  ⲛ̅ϩⲉⲛⲡⲉⲑⲁⲩ <span style="color:#b00e23">(ⲓ̅ⲉ̅)</span> ⲁⲣⲉ ⲛ̅ⲃⲉⲗ ⲛ̅ⲛⲉⲑⲁⲩ
  ⲛ̅ⲟⲩⲁⲉⲓϣ ⲛⲓⲙ ⲥⲁⲛⲧ ⲁⲃⲁⲗ ϩⲏⲧⲟⲩ ⲛ̅ϩⲉⲛⲡⲉⲑⲁⲩ ⳉⲁⲣⲉ ⲛⲉⲧⲛⲁⲛⲟⲩⲟⲩ ⲇⲉ ⲕⲁ ⲣⲱⲟⲩ ⲛ̅ⲟⲩⲁⲉⲓϣ
  ⲛⲓⲙ <span style="color:#b00e23">(ⲓ̅ⲋ̅)</span> ⲛⲁⲛⲟⲩ ⲟⲩⲙⲉⲣⲓⲥ ⳉⲛ̅ ⲧϩⲛⲱϩⲉ
  ⲙ̅ⲡϫⲁⲉⲓⲥ ⲛ̅ϩⲟⲩⲟ ⲁϩⲉⲛⲛⲁϭ ⲛ̅ⲉϩⲟ ⳉⲛ̅ ⲟⲩⲙⲛ̅ⲧⲁⲧϩⲛⲱϩⲉ <span style=
  "color:#b00e23">(ⲓ̅ⲍ̅)</span> ⲛⲁⲛⲟⲩ ⲟⲩⲙⲛ̅ⲧⲙⲁⲉⲓ ϣⲙ̅ⲙⲟ ⳉⲛ̅ ϩⲉⲛⲟⲩⲁⲧⲉ ⲡⲣⲟⲥ
  ⲟⲩⲙⲛ̅ⲧⳉⲃⲏⲣ ⲙⲛ̅ ⲟⲩⲭⲁⲣⲓⲥ ⲛ̅ϩⲟⲩⲟ ⲁϩⲉⲛⲙⲉⲥ ⲉⲩⲥⲁⲛⲁⳉⲧ̅ ⳉⲛ̅ ⲟⲩⲙⲛ̅ⲧϫⲁϫⲉ <span style=
  "color:#b00e23">(ⲓ̅ⲏ̅)</span> ⳉⲁⲣⲉ ⲟⲩⲣⲱⲙⲉ ⲛ̅ⲣⲉϥϭⲱⲛⲧ ⲥⲁⲃⲧⲉ ⲛ̅ϩⲉⲛⲙⲓⳉⲉ ⳉⲁⲣⲉ
  ⲡϩⲁⲣϣϩⲏⲧ ⲇⲉ ⲧⲗ̅ϭⲟ ⲡⲕⲉⲟⲩⲉ ⲉⲧⲛⲁⳉⲱⲡⲉ ⳉⲁⲣⲉ ⲡϩⲁⲣϣϩⲏⲧ ⲛ̅ⲣⲱⲙⲉ ⲱⳉⲙⲉ ⲛ̅ϩⲉⲛϩⲉⲡ ⳉⲁⲣⲉ
  ⲡⲁⲥⲉⲃⲏⲥ ⲇⲉ ⲧⲟⲩⲛⲁⲥⲟⲩ ⲛ̅ϩⲟⲩⲟ <span style="color:#b00e23">(ⲓ̅ⲑ̅)</span> ⲛ̅ⳉⲱⲟⲩ
  ⲛ̅ⲛ̅ⲁⲣⲅⲟⲥ ⲡⲁⲣϣ ⲛ̅ϣⲁⲛⲧⲉ ⲛⲁⲛ̅ϫⲱⲣⲉ ⲇⲉ ⲕⲁϩⲕⲁϩⲧ <span style=
  "color:#b00e23">(ⲕ̅)</span> ⳉⲁⲣⲉ ⲟⲩϣⲏⲣⲉ ⲛ̅ⲥⲟⲫⲟⲥ ⲣ̅ⲉⲩⲫⲣⲁⲛⲉ ⲙ̅ⲡϥ̅ⲉⲓⲱⲧ ⳉⲁⲣⲉ
  ⲟⲩϣⲏⲣⲉ ⲇⲉ ⲛ̅ⲁⲑⲏⲧ ⲱⲗⲕ̅ ϣⲉ ⲥⲉ ⲧϥⲙⲱ <span style="color:#b00e23">(ⲕ̅ⲁ̅)</span>
  ⲡⳉⲟ ⲙ̅ⲡⲁⲑⲏⲧ ϣⲁⲁⲧ ⲛ̅ⲧⲙⲛ̅ⲧⲥⲁⲃⲉ ⲟⲩⲣⲱⲙⲉ ⲇⲉ ⲛ̅ⲥⲁⲃⲉ ⳉⲁⲣⲉϥⲙⲁϩⲉ ⲉϥⲥⲟⲩⲧⲱⲛ <span style=
  "color:#b00e23">(ⲕ̅ⲃ̅)</span> ⳉⲁⲣⲉ ⲛⲉⲧⲧⲁⲉⲓⲟ ⲉⲛ ⲛ̅ϩⲉⲛⲥⲁⲩϩⲥ ⲕⲟⲩ ⲛ̅ⲥⲱⲟⲩ
  ⲛ̅ϩⲉⲛϣⲁϫⲛⲉ ⳉⲁⲣⲉ ⲡϣⲁϫⲛⲉ ⲇⲉ ⲙⲟⲩⲛ ⲁⲃⲁⲗ ⳉⲙ ⲫⲏⲧ ⲛ̅ⲛ̅ⲣⲉϥⲙⲉⲩⲉ <span style=
  "color:#b00e23">(ⲕ̅ⲅ̅)</span> ⲛⲉ ⲡⲉⲧϩⲁⲩ ⲥⲱⲧⲙⲉ ⲛ̅ⲥⲱϥ ⲁⲟⲩ ⲙⲁϥϫⲓ ⲗⲁⲩⲉ ⲉⲛⲁⲛⲟⲩϥ
  ⳉⲙ̅ ⲡϥ̅ⲟⲩⲁⲉⲓϣ ⲁⲡⲙⲓⲉⲓϣⲉ <span style="color:#b00e23">(ⲕ̅ⲇ̅)</span> ​ϩⲛ̅ⳉⲱⲟⲩ
  ⲛ̅ⲱⲛⳉ ⲛⲉ ⲙ̅ⲙⲉⲩⲉ ⲙ̅ⲡⲥⲁⲃⲉ ϫⲉ ⲁϥⲛⲁⲣⲉⲕⲧϥ̅ ⲁⲃⲁⲗ ⲛⲁⲙⲛ̅ⲧⲉ ϥⲟⲩϫⲉⲓ̈ <span style=
  "color:#b00e23">(ⲕ̅ⲉ̅)</span> ⲡⲛⲟⲩⲛⲧⲉ ⲛⲁⳉⲁⲣⳉⲣⲉ ⲛ̅ⲛ̅ⲏⲓ̈ ⲛ̅ⲛ̅ⲣⲉϥϣⲱⲥ ⲁϥⲧⲁϫⲣⲟ ⲇⲉ
  ⲛ̅ⲛ̅ⲧⲁϣ ⲛ̅ⲧⲭⲏⲣⲁ <span style="color:#b00e23">(ⲕ̅ⲋ̅)</span> ⲟⲩⲃⲁⲧⲉ ⲙ̅ⲡϫⲁⲉⲓⲥ ⲡⲉ
  ⲡⲙⲉⲩⲉ ⲛ̅ϫⲓⲛ̅ϭⲁⲛⲥ̅ ϩⲉⲛⲙⲛ̅ⲧⲣⲙ̅ⲛ̅ϩⲏⲧ ⲇⲉ ⲛⲉ ⲛ̅ϣⲁϫⲛⲉ ⲛ̅ⲛⲉⲧⲟⲩⲁⲁⲃⲉ <span style=
  "color:#b00e23">(ⲕ̅ⲍ̅)</span> ⲡⲉⲧϫⲓ ⲇⲱⲣⲟⲛ ⲛⲁⲧⲉⲕⲁϥ ⲟⲩⲁⲉⲉⲧϥ̅ ⲡⲉⲧⲙⲁⲥⲧⲉ ⲇⲉ ⲛ̅ϫⲓ
  ⲇⲱⲣⲟⲛ ⲛⲁⲱⲛⳉ ⲁⳉⲁⲣⲟⲩⲕⲟⲩ ⲁⲃⲁⲗ ⲛ̅ϩⲉⲛⲛⲁⲃⲉ ⳉⲛ̅ ϩⲉⲛⲙⲛ̅ⲧⲛⲁⲉ ⲙⲛ̅ ϩⲉⲛⲡⲓⲥⲧⲓⲥ ⳉⲛ̅ ⲧϩⲛⲱϩⲉ
  ⲇⲉ ⲙ̅ⲡⲛⲟⲩⲛⲧⲉ ⲁⲣⲉ ⲟⲩⲁⲛ ⲛⲓⲙ ⲣⲓⲕⲉ ⲙ̅ⲙⲁϥ ⲁⲃⲁⲗ ⲙ̅ⲡⲡⲉⲑⲁⲩ <span style=
  "color:#b00e23">(ⲕ̅ⲏ̅)</span> ⲁⲣⲉ ⲛ̅ϩⲏⲧ ⲛ̅ⲛ̅ⲇⲓⲕⲁⲓⲟⲥ ⲣ̅ⲙⲉⲗⲉⲧⲁ ⳉⲛ̅ ⲧⲡⲓⲥⲧⲓⲥ ⲁⲣⲉ
  ⲧⲧⲁⲡⲣⲟ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁϫⲟⲩ ⲛ̅ϩⲉⲛⲡⲉⲑⲁⲩ ⲛ̅ⳉⲱⲟⲩ ⲙ̅ⲡⲣⲱⲙⲉ ⲛ̅ⲇⲓⲕⲁⲓⲟⲥ ⲥⲁⲧⲡ̅
  ⲙ̅ⲡⲛⲟⲩⲛⲧⲉ ⲁⲟⲩ ⳉⲁⲣⲉ ϩⲉⲛϫⲁϫⲉ ϩⲱⲧⲡ ⲁⲃⲁⲗ ϩⲓⲧⲟⲟⲧⲟⲩ <span style=
  "color:#b00e23">(ⲕ̅ⲑ̅)</span> ⲡⲛⲟⲩⲛⲧⲉ ⲟⲩⲏⲟⲩ ⲛ̅ⲛ̅ⲁⲥⲉⲃⲏⲥ ⲁⳉⲁⲣⲉϥⲥⲱⲧⲙⲉ ⲇⲉ ⲁⲛϣⲗⲏⲗ
  ⲛ̅ⲛ̅ⲇⲓⲕⲁⲓⲟⲥ ⲛⲁⲛⲟⲩ ϫⲓ ⲟⲩⳉⲏⲙ ⳉⲛ̅ ⲟⲩⲇⲓⲕⲁⲓⲟⲥⲩⲛⲏ ⲛ̅ϩⲟⲩⲟ ⲁϩⲁϩ ⲛ̅ⲅⲉⲛⲏⲙⲁ ⳉⲛ̅
  ⲟⲩϫⲓⲛ̅ϭⲁⲛⲥ̅ ⲫⲏⲧ ⲛ̅ⲟⲩⲣⲱⲙⲉ ⲛ̅ⲇⲓⲕⲁⲓⲟⲥ ⲙⲁⲣⲉϥⲙⲉⲉⲩⲉ ⲁϩⲉⲛⲙⲛ̅ⲧⲥⲁⲃⲉ ϫⲉ ⲁⲣⲉ ⲛⲉϥⳉⲱⲟⲩ
  ⲛⲁⲥⲁⲩⲧⲛⲉ ϩⲓⲧⲙ̅ ⲡϫⲁⲉⲓⲥ <span style="color:#b00e23">(ⲗ̅)</span> ⲡⲃⲉⲗ ⲉⲧⲛⲟ
  ⲁⲡⲡⲉⲧⲛⲁⲛⲟⲩϥ ⳉⲁⲣⲉϥⲣ̅ⲉⲩⲫⲣⲁⲛⲉ ⲙ̅ⲫⲏⲧ ⳉⲁⲣⲉ ⲡⲥⲁⲉⲓⲧ ⲇⲉ ⲉⲧⲛⲁⲛⲟⲩϥ ϯⲟⲩⲣⲁⲧ ⲛ̅ⲛ̅ⲕⲉⲉⲥ
  <span style="color:#b00e23">(ⲗ̅ⲁ̅)</span> <span style=
  "color:#b00e23">(ⲗ̅ⲃ̅)</span> ⲁ ⲡⲉⲧⲕⲟⲩ ⲛ̅ⲥⲱϥ ⲛ̅ⲧⲥ̅ⲃⲟⲩ ⲙⲁⲥⲧⲉ ⲙ̅ⲙⲁϥ ⲟⲩⲁⲉⲉⲧϥ
  ⲡⲉⲧⲉⲣⲏϩ ⲇⲉ ⲁⲛϫⲡⲓⲟ ⲁϥⲙⲉⲓ̈ⲉ ⲛ̅ⲧϥ̅ⲯⲩⲭⲏ ⲟⲩⲁⲉⲉⲧϥ̅ <span style=
  "color:#b00e23">(ⲗ̅ⲅ̅)</span> ⲧϩⲛⲱϩⲉ ⲙ̅ⲡϫⲁⲉⲓⲥ ⲧⲉ ⲧⲥⲃⲟⲩ ⲙⲛ̅ ⲧⲥⲟⲫⲓⲁ ⲁⲟⲩ ⲧⲁⲣⲭⲏ
  ⲙ̅ⲡⲉⲁⲩ ⲛⲁⲟⲩⲱϣⲃⲉ ⲛⲉⲥ ⲡⲉⲁⲩ ⲛⲁⲙⲁϩⲉ ϩⲏⲧⲟⲩ ⲛⲛⲉⲧⲑⲃ̅ⲃⲓⲏⲟⲩ ⲁⲟⲩ ⲧⲁⲣⲭⲏ ⲙ̅ⲡⲉⲁⲩ ⲧⲉ
  ⲧϩⲟⲩⲓ̈ⲧⲉ ⲛ̅ⲧⲇⲓⲕⲁⲓⲟⲥⲩⲛⲏ ⲙ̅ⲡⲛⲟⲩⲧⲉ ⲉⲧⲥⲟⲩⲧⲱⲛ</p>

  <h3 id="proverbs16">16</h3>

  <p><span style="color:#b00e23">(ⲁ̅)</span> <span style=
  "color:#b00e23">(ⲃ̅)</span> ⲛ̅ϩⲃⲏⲟⲩⲉ ⲧⲏⲣⲟⲩ ⲛ̅ⲛⲉⲧⲑⲃ̅ⲃⲓⲏⲟⲩ ⲟⲩⲁⲛϩ̅ ⲁⲡⲛⲟⲩⲛⲧⲉ
  ⲛ̅ⲁⲥⲉⲃⲏⲥ ⲇⲉ ⲛⲁⲧⲉⲕⲟ ⳉⲛ̅ ⲟⲩϩⲟⲟⲩⲉ ⲉϥϩⲁⲩ <span style="color:#b00e23">(ⲅ̅)</span>
  <span style="color:#b00e23">(ⲇ̅)</span> <span style=
  "color:#b00e23">(ⲉ̅)</span> ⲟⲩⲃⲁⲧⲉ ⲛⲁϩⲣⲙ̅ ⲡⲛⲟⲩⲛⲧⲉ ⲡⲉ ϫⲁⲥⲓϩⲏⲧ ⲛⲓⲙ ⲡⲉⲧⲛⲁϯ
  ⲧⲟⲟⲧϥ̅ ⲇⲉ ⲁϫⲛ̅ ⲟⲩⲉ ⳉⲛ̅ ⲟⲩϫⲓⲛ̅ϭⲁⲛⲥ̅ ϥⲛⲁⲣ̅ⲃⲁⲗ ⲉⲛ <span style=
  "color:#b00e23">(ⲋ̅)</span> <span style="color:#b00e23">(ⲍ̅)</span> ⲧⲁⲣⲭⲏ
  ⲙ̅ⲡⳉⲟ ⲉⲧⲛⲁⲛⲟⲩϥ ⲡⲉ ⲉⲓⲣⲉ ⲛ̅ⲧⲙⲛ̅ⲧⲙⲓⲉ ⲧⲇⲓⲕⲁⲓⲟⲥⲩⲛⲏ ⲅⲁⲣ ⲥⲁⲧⲡ̅ ⲛⲁϩⲣⲛ̅ ⲡⲛⲟⲩⲧⲉ ⲛ̅ϩⲟⲩⲟ
  ⲁⲧⲑⲩⲥⲓⲁ ⲛ̅ⲛ̅ⲁⲛⲟⲙⲟⲥ <span style="color:#b00e23">(ⲏ̅)</span> ⲡⲉⲧϣⲓⲛⲉ ⲥⲉ ⲡⲛⲟⲩⲛⲧⲉ
  ⲛⲁϭⲓⲛⲉ ⲛ̅ⲟⲩⲥⲁⲩⲛⲉ ⳉⲛ̅ ⲟⲩⲇⲓⲕⲁⲓⲟⲥⲩⲛⲏ ⲡⲉⲧϣⲓⲛⲉ ⲇⲉ ⲛ̅ⲥⲱϥ ⳉⲛ̅ ⲟⲩⲥⲁⲩⲧⲛⲉ ⲛⲁϭⲓⲛⲉ
  ⲛ̅ⲟⲩⲉⲓⲣⲏⲛⲏ <span style="color:#b00e23">(ⲑ̅)</span> ⲁ ⲛ̅ϩⲃⲏⲟⲩⲉ ⲧⲏⲣⲟⲩ ⲙ̅ⲡⲛⲟⲩⲛⲧⲉ
  ⳉⲛ̅ ⲟⲩⲇⲓⲕⲁⲓⲟⲥⲩⲛⲏ ⲁⲩⲉⲣⲏϩⲧⲉ ⲇⲉ ⲁⲡⲁⲥⲉⲃⲏⲥ ⲁⲩϩⲟⲟⲩⲉ ⲉϥϩⲁⲩ <span style=
  "color:#b00e23">(ⲓ̅)</span> ⲟⲩⲧⲁⲛⲧⲛⲉ ⲡⲉⲧϩⲓ ⲛ̅ⲥⲡⲁⲧⲟⲩ ⲙ̅ⲡⲣ̅ⲣⲟ ⲛⲉ ⲧϥ̅ⲧⲁⲡⲣⲟ ⲇⲉ
  ⲣ̅ⲡⲗⲁⲛⲁ ⳉⲛ̅ ⲟⲩϩⲉⲡ <span style="color:#b00e23">(ⲓ̅ⲁ̅)</span> ⲟⲩⲣⲓⲕⲉ ⲙ̅ⲙⲁⳉⲉ ⲧⲉ
  ⲧⲇⲓⲕⲁⲓⲟⲥⲩⲛⲏ ⲛ̅ⲛⲁϩⲣⲛ̅ ⲡⲛⲟⲩⲛⲧⲉ ⳉⲓ ⲇⲉ ⲛⲓⲙ ⲛ̅ⲧⲟⲟⲧϥ̅ ⲟⲩⲁⲁⲃⲉ ϩⲉⲛⳉⲓ ⲇⲉ ⲙ̅ⲙⲓⲉ ⲛⲉ
  ⲛⲉϥϩⲃⲏⲟⲩⲉ ⲁ ⲡϫⲁⲉⲓⲥ ⲇⲉ ⲙⲉⲓ̈ⲉ ⲛ̅ⲛ̅ϣⲉϫⲉ ⲉⲧⲥⲟⲩⲧⲱⲛ <span style=
  "color:#b00e23">(ⲓ̅ⲃ̅)</span> ⲧⲃⲁⲧⲉ ⲛ̅ⲟⲩⲣ̅ⲣⲟ ⲡⲉ ⲡⲉⲧⲉⲓⲣⲉ ⲛ̅ϩⲉⲛⲡⲉⲑⲁⲩ
  ⲁⳉⲁⲣⲟⲩⲥⲁⲃⲧⲉ ⲅⲁⲣ ⲙ̅ⲡⲑⲣⲟⲛⲟⲥ ⲛ̅ⲟⲩⲁⲣⲭⲏ ⳉⲛ̅ ⲟⲩⲇⲓⲕⲁⲓⲟⲥⲩⲛⲏ <span style=
  "color:#b00e23">(ⲓ̅ⲅ̅)</span> ⲙ̅ⲙⲁⲕⲙⲉⲕ ⲙ̅ⲙⲓⲉ ⲥⲁⲧⲡ̅ ⲛ̅ⲟⲩⲣ̅ⲣⲟ ⲁϥⲙⲉⲓ̈ⲉ ⲇⲉ ⲛ̅ϭⲓ
  ⲡⲛⲟⲩⲛⲧⲉ ​ⲛ̅ⲛ̅ϩⲃⲏⲟⲩⲉ ⲙ̅ⲙⲓⲉ <span style="color:#b00e23">(ⲓ̅ⲇ̅)</span>
  ⲟⲩϥⲁⲉⲓϣⲓⲛⲉ ⲧⲙ̅ ⲡⲛⲟⲩⲛⲧⲉ ⲡⲉ ⲡϭⲱⲛⲧ ⲛ̅ⲟⲩⲣ̅ⲣⲟ ⳉⲁⲣⲉ ⲟⲩⲣⲱⲙⲉ ⲇⲉ ⲛ̅ⲥⲟⲫⲟⲥ ⲁⳉⲙⲉϥ
  <span style="color:#b00e23">(ⲓ̅ⲉ̅)</span> ⲁⲣⲉ ⲛ̅ϣⲏⲣⲉ ⲙ̅ⲡⲣ̅ⲣⲟ ⳉⲙ̅ ⲡⲟⲩⲁⲉⲓⲛⲉ
  ⲙ̅ⲡⲱⲛⳉ ⲁ ⲛⲉⲧϣⲏⲡ ⲇⲉ ⲛ̅ⲛⲁϩⲣⲉϥ ⲉ ⲛ̅ⲧⳉⲉ ⲛ̅ⲟⲩⲕⲗⲟⲟⲗⲉ ⲙ̅ⲡⲛⲟ ⲛ̅ϩⲓⲣⲟⲩϩⲉ ⲟⲩⲱⲛⳉ ⲡⲉ ⲡϩⲟ
  ⲙ̅ⲡⲣ̅ⲣⲟ ⲉⲧⲣⲁⲩⲧ ⳉⲁⲣⲉϥϯϩⲧⲏϥ ⲇⲉ ⲛ̅ⲛⲉⲧϥⲛⲁⲣⲉϣⲉ ⲛⲉⲙⲉⲩ ⲛ̅ⲧⳉⲉ ⲛ̅ⲟⲩⲕⲗⲟⲟⲗⲉ ⲛ̅ⳉⲁⲉⲓ
  <span style="color:#b00e23">(ⲓ̅ⲋ̅)</span> ⲙ̅ⲙⲁⲛ̅ⳉⲱⲡⲉ ⲛ̅ⲧⲥⲟⲫⲓⲁ ⲥⲁⲧⲡ ⲁⲡⲛⲟⲩⲃ ⲁⲟⲩ
  ⲙ̅ⲙⲁⲛ̅ⳉⲱⲡⲉ ⲙ̅ⲧⲙⲛ̅ⲧⲣⲙ̅ⲛ̅ϩⲏⲧ ⲛ̅ϩⲟⲩⲟ ⲁⲫⲉⲧ <span style=
  "color:#b00e23">(ⲓ̅ⲍ̅)</span> ⲡⳉⲟ ⲙ̅ⲡⲱⲛⳉ ⲡⲉ ⲣⲉⲕⲧⲕ̅ ⲁⲃⲁⲗ ⲙ̅ⲡⲡⲉⲑⲁⲩ ⲟⲩⲛⲁϭ ⲇⲉ
  ⲛ̅ⲁϩⲉ ⲛⲉ ⲛ̅ⳉⲟⲟⲩ ⲛ̅ⲧⲇⲓⲕⲁⲓⲟⲥⲩⲛⲏ ⲡⲉⲧⲁϥⲧⲉⲃⲟ ⲁⲧⲥ̅ⲃⲟⲩ ⲛⲁⳉⲱⲡⲉ ⳉⲛ̅ ⲛ̅ⲁⲅⲁⲑⲟⲛ ⲟⲩⲥⲁⲃⲉ ⲇⲉ
  ⲛ̅ϩⲟⲩⲟ ⲡⲉ ⲡⲉⲧⲉⲣⲏϩ ⲁϩⲉⲛϫⲡⲓⲟ ⲁ ⲡⲉⲧⲉⲣⲏϩ ⲁⲛⲉϥⳉⲱⲟⲩ ⲉⲣⲏϩ ⲁⲧϥ̅ⲯⲩⲭⲏ ⲡⲉⲧⲙⲉⲓ̈ⲉ ⲇⲉ
  ⲙ̅ⲡⲱⲛⳉ ⲛⲁϯⲥⲟ ⲁⲣⲱϥ <span style="color:#b00e23">(ⲓ̅ⲏ̅)</span> ⲁⲣⲉ ⲡϣⲱⲥ ⲙⲁϩⲉ
  ⳉⲁϩⲧⲙ̅ ⲡⳉⲱϣϥ ϩⲉⲛⲙⲉⲉⲩⲉ ⲇⲉ ⲉⲩϩⲁⲩ ⳉⲁⲑⲓ ⲛⲡϩⲉⲓ̈ⲉ <span style=
  "color:#b00e23">(ⲓ̅ⲑ̅)</span> ⲛⲁⲛⲉ ⲟⲩⲣⲱⲙⲉ ⲉⲙⲁϥϭⲱⲛⲧ ⳉⲛ̅ ⲟⲩⲇⲓⲕⲁⲓⲟⲥⲩⲛⲏ ⲙⲛ̅
  ⲟⲩⲑⲃ̅ⲃⲓⲟ ⲛ̅ϩⲟⲩⲟ ⲁⲡⲉⲧⲛⲁⲡⲱϣ ⲛ̅ϩⲉⲛⳉⲱⲗ ⲙⲛ̅ ϩⲉⲛⲣⲉϥϣⲱⲥ <span style=
  "color:#b00e23">(ⲕ̅)</span> ⲟⲩⲣⲉϥϭⲛ̅ ⲁⲅⲁⲑⲟⲛ ⲡⲉ ⲡⲣⲙ̅ⲛ̅ϩⲏⲧ ⳉⲛ̅ ⲛⲉϥϩⲃⲏⲟⲩⲉ
  ⲡⲉⲧⲛⲁϩⲧⲉ ⲇⲉ ⲁⲡϫⲁⲉⲓⲥ ⲛⲁⲣ̅ⲙⲁⲕⲁⲣⲓⲟⲥ <span style="color:#b00e23">(ⲕ̅ⲁ̅)</span>
  ⳉⲁⲣⲟⲩⲙⲟⲩⲧⲉ ⲇⲉ ⲁⲛⲥⲟⲫⲟⲥ ⲙⲛ̅ ⲛ̅ⲥⲁⲃⲉⲩⲉ ϫⲉ ⲡⲉⲧⳉⲁⲥϥ̅ ⳉⲁⲣⲟⲩⲥⲱⲧⲙⲉ ⲇⲉ ⲛ̅ϩⲟⲩⲟ ⲁⲛⲉⲧϩⲁⲗϭ
  ⳉⲛ̅ ⲛⲟⲩϣⲉϫⲉ <span style="color:#b00e23">(ⲕ̅ⲃ̅)</span> ⲟⲩⲡⲏⲅⲏ ⲛ̅ⲱⲛⳉ ⲡⲉ ⲡⲙⲉⲩⲉ
  ⲙ̅ⲡⲉⲧⲁϥⲧⳉⲡⲁϥ ⲛⲉϥ ⲧⲥⲃⲟⲩ ⲇⲉ ⲛ̅ⲛ̅ⲁⲑⲏⲧ ϩⲁⲩ <span style=
  "color:#b00e23">(ⲕ̅ⲅ̅)</span> ⳉⲁⲣⲉ ⲫⲏⲧ ⲙ̅ⲡⲥⲁⲃⲉ ⲣ̅ⲛⲟⲓ̈ⲉ ⲛ̅ⲛⲉⲧⲛⲏⲟⲩ ⲁⲃⲁⲗ ⳉⲛ̅ ⲣⲱϥ
  ϥⲛⲁⲣ̅ⲫⲟⲣⲉⲓ ⲇⲉ ⲛ̅ⲟⲩⲥⲁⲩⲛⲉ ⳉⲛ̅ ⲛⲉϥⲥⲡⲁⲧⲟⲩ <span style=
  "color:#b00e23">(ⲕ̅ⲇ̅)</span> ϩⲉⲛⲙⲟⲩⲗϩ̅ ⲛ̅ⲃ̅ⲃⲓⲟⲩ ⲛⲉ ⲛ̅ϣⲉϫⲉ ⲛ̅ⲧⲥⲟⲫⲓⲁ ⲡϩⲗⲁϭ ⲇⲉ
  ⲙ̅ⲡⲟⲩⲥⲱⲧⲙⲉ ⲟⲩⲧⲗ̅ϭⲟ ⲡⲉ ⲙ̅ⲯⲩⲭⲏ <span style="color:#b00e23">(ⲕ̅ⲉ̅)</span> ⲟⲩⲛ̅
  ⲟⲩⳉⲟ ⲉⲡⲣⲱⲙⲉ ⲙⲉⲩⲉ ⲁⲣⲁϥ ϫⲉ ϥⲥⲟⲩⲧⲱⲛ ⲉ ⲧϥ̅ⳉⲁⲉⲓ ⲇⲉ ⲥⲁⲛⲧ ⲁⲡϣⲓⲭϩ̅ ⲛ̅ⲁⲙⲛ̅ⲧⲉ
  <span style="color:#b00e23">(ⲕ̅ⲋ̅)</span> ⳉⲁⲣⲉ ⲟⲩⲣⲱⲙⲉ ⲛ̅ϫⲱⲣⲉ ϣⲱⲡ ⳉⲓⲥⲉ ⳉⲛ̅
  ϩⲉⲛⳉⲓⲥⲉ ⲁⲟⲩ ⳉⲁⲣⲉϥϫⲓⲛ̅ϫⲛⲁϩ ⲙ̅ⲡϥ̅ⲧⲉⲕⲟ ⲡⲉⲧϭⲁⲩϭ ⲇⲉ ⲛ̅ⲧⲁϥ ϥⲉⲓⲛⲉ ⲙ̅ⲡϥ̅ⲧⲉⲕⲟ ⳉⲛ̅
  ⲧϥ̅ⲧⲁⲡⲣⲟ <span style="color:#b00e23">(ⲕ̅ⲍ̅)</span> ⲁⲣⲉ ⲡⲣⲱⲙⲉ ⲛ̅ⲁⲑⲏⲧ ϣⲓⲕⲉ ⲛⲉϥ
  ⲛ̅ϩⲉⲛⲡⲉⲑⲁⲩ ⲁϥⲥⲱⲟⲩϩ ⲇⲉ ⲁⳉⲟⲩⲛ ⲛ̅ⲟⲩⲕⲱϩⲧ̅ ϩⲓ ⲛⲉϥⲥⲡⲁⲧⲟⲩ <span style=
  "color:#b00e23">(ⲕ̅ⲏ̅)</span> ⳉⲁⲣⲉ ⲟⲩⲣⲱⲙⲉ ⲉϥϭⲁⲩϭ ϫⲁⲩ ⲛ̅ⲟⲩϯⲧⲱⲛ ⲁⲟⲩ ⳉⲁⲣⲉϥⲧⲙ̅ϩⲟ
  ⲛ̅ⲟⲩϣⲁϩ ⲛ̅ⲕⲣⲁϥ ⲛ̅ⲛⲉⲧϩⲁⲩ ⲁⲟⲩ ⳉⲁⲣⲉϥⲡⲱⲣϫ ⲛ̅ϩⲉⲛⳉⲃⲏⲣ <span style=
  "color:#b00e23">(ⲕ̅ⲑ̅)</span> ⳉⲁⲣⲉ ⲟⲩⲣⲱⲙⲉ ⲙ̅ⲡⲁⲣⲁⲛⲟⲙⲟⲥ ⲥⲱⲃⲉ ⲛ̅ⲛⲉϥⳉⲃⲉⲉⲣⲉ ⲁⲟⲩ
  ⳉⲁⲣⲉϥϫⲓⲧⲟⲩ ⲁϩⲉⲛⳉⲱⲟⲩ ⲉⲛⲁⲛⲟⲩⲟⲩ ⲉⲛ <span style="color:#b00e23">(ⲗ̅)</span> ⲁⲣⲉ
  ⲡⲉⲧⲧⲁϫⲣⲟ ⲛ̅ⲛⲉϥⲃⲉⲗ ⲙⲉⲉⲩⲉ ⲁϩⲉⲛⲕⲣⲁϥ ⲁⲟⲩ ⲁⲛ ⳉⲁⲣⲉϥⲟⲩⲱⲙ ⲛ̅ⲛⲉϥⲥⲡⲁⲧⲟⲩ ⲡⲉⲓ̈ ϭⲉ ⲟⲩϩⲣⲟⲩ
  ⲛ̅ⲕⲁⲕⲓⲁ ⲡⲉ <span style="color:#b00e23">(ⲗ̅ⲁ̅)</span> ⲟⲩⲕⲗⲁⲙ ⲛ̅ⲧⲣⲩⲫⲏ ⲧⲉ
  ⲧⲙⲛ̅ⲧⳉⲗ̅ⲗⲟ ⲉⲧⲛⲁⲛⲟⲩⲥ ⳉⲁⲣⲟⲩϭⲓⲛⲉ ⲇⲉ ⲙ̅ⲙⲁϥ ⳉⲛ̅ ⲛ̅ⳉⲱⲟⲩ ⲛ̅ⲧⲇⲓⲕⲁⲓⲟⲥⲩⲛⲏ <span style=
  "color:#b00e23">(ⲗ̅ⲃ̅)</span> ⲛⲁⲛⲟⲩ ⲟⲩⲣⲱⲙⲉ ⲛ̅ϩⲁⲣϣϩⲏⲧ ⲁⲩϫⲱⲣⲉ ⲁⲟⲩ ⲡⲉⲧⲛⲁⲉⲙⲁϩⲧⲉ
  ⲛ̅ⲟⲩⲟⲣⲅⲏ ⲛ̅ϩⲟⲩⲟ ⲁⲡⲉⲧⲛⲁϫⲓ ⲛ̅ⲟⲩⲡⲟⲗⲓⲥ <span style="color:#b00e23">(ⲗ̅ⲅ̅)</span>
  ⲥⲉⲛⲁⲧⲟⲟⲃⲟⲩ ⲧⲏⲣⲟⲩ ⲁⲕⲟⲟⲛⲟⲩ ⲛ̅ⲛ̅ⲣⲉϥϫⲓⲛ̅ϭⲁⲛⲥ̅ ⲁⲩⲛⲁϯ ⲇⲉ ⲛ̅ⲧⲙⲛ̅ⲧⲙⲓⲉ ⲛ̅ⲟⲩⲁⲛ ⲛⲓⲙ ⲁⲃⲁⲗ
  ϩⲓⲧⲙ̅ ⲡⲛⲟⲩⲛⲧⲉ</p>

  <h3 id="proverbs17">17</h3>

  <p><span style="color:#b00e23">(ⲁ̅)</span> ⲛⲁⲛⲟⲩ ⲟⲩⲁⲉⲓⲕ ⳉⲛ̅ ⲟⲩⲉⲓⲣⲏⲛⲏ ⲛ̅ϩⲟⲩⲟ
  ⲁⲩⲏⲓ̈ ⲉϥⲙⲏϩ ⲛ̅ϣⲟⲩⲟⲩⲧ ⳉⲛ̅ ⲟⲩϫⲓⲛ̅ϭⲁⲛⲥ̅ <span style="color:#b00e23">(ⲃ̅)</span>
  ⳉⲁⲣⲉ ⲟⲩⳉⲙ̅ⳉⲉⲗ ⲛ̅ⲥⲁⲃⲉ ⲉⲙⲁϩⲧⲉ ⲁϫⲛ̅ ϩⲉⲛϫⲓⲥⲉⲩⲉ ⲛ̅ⲁⲑⲏⲧ ⳉⲁⲣⲉϥⲡⲱϣⲉ ⲇⲉ ⲛ̅ϩⲉⲛⲧⲁⲉⲓⲉ ⳉⲛ̅
  ϩⲉⲛⲥⲛⲏⲟⲩ <span style="color:#b00e23">(ⲅ̅)</span> ⲛ̅ⲧⳉⲉ ⲉⲧⳉⲁⲣ̅ⲟⲩⲣⲇⲟⲕⲓⲙⲁⲍⲉ
  ⲙ̅ⲡⲛⲟⲩⲃ ⲙⲛ̅ ⲫⲉⲧ ⳉⲛ̅ ⲟⲩϩⲣⲟⲩ ⲧⲉⲓ̈ ⲧⲉ ⲧⳉⲉ ⲉⲧⲉ ⲡⲛⲟⲩⲧⲉ ⲥⲱⲧⲡ̅ ⲛ̅ⲛ̅ϩⲏⲧ <span style=
  "color:#b00e23">(ⲇ̅)</span> ⳉⲁⲣⲉ ⲡⲉⲧϩⲁⲩ ⲥⲱⲧⲙⲉ ⲥⲉ ϩⲉⲛⲗⲉⲥ ⲙ̅ⲡⲁⲣⲁⲛⲟⲙⲟⲥ ⲙⲁⲣⲉ
  ⲡⲇⲓⲕⲁⲓⲟⲥ ⲇⲉ ϯϩⲧⲏϥ ⲁⲥⲡⲁⲧⲟⲩ ⲛ̅ϭⲁⲗ <span style="color:#b00e23">(ⲋ̅)</span> ⲡⲁ
  ⲡⲡⲓⲥⲧⲟⲥ ⲡⲉ ⲡⲕⲟⲥⲙⲟⲥ ⲧⲏⲣϥ ⲛ̅ⲛ̅ⲭⲣⲏⲙⲁ ⲙⲛ̅ⲧⲉ ⲡⲁ ⲡⲓⲥⲧⲟⲥ ⲇⲉ ⲟⲩⲇⲉ ⲟⲩϩⲟⲃⲟⲗⲟⲥ
  <span style="color:#b00e23">(ⲉ̅)</span> ⲁⲣⲉ ⲡⲉⲧⲥⲱⲃⲉ ⲥⲉ ⲟⲩϩⲏⲕⲉ ϯⲛⲩⲕⲥ̅
  ⲙ̅ⲡⲉⲧⲁϥⲧⲁⲛⲁϥ ⲡⲉⲧⲣⲉϣⲉ ⲇⲉ ⲁϫⲙ̅ ⲡⲉⲧⲛⲁⲧⲉⲕⲟ ϥⲛⲁⲣ̅ⲃⲁⲗ ⲉⲛ ⲁⲡⲉⲑⲁⲩ <span style=
  "color:#b00e23">(ⲋ̅)</span> ⲡⲕ̅ⲗⲁⲙ ⲇⲉ ⲛ̅ⲟⲩⳉⲗ̅ⲗⲟ ⲡⲉ ϩⲉⲛϣⲏⲣⲉ ⲛ̅ϣⲏⲣⲉ ⲡⲉⲁⲩ ⲇⲉ
  ⲛ̅ⲛ̅ϣⲏⲣⲉ ⲡⲉ ⲛⲟⲩⲉⲓⲁⲧⲉ <span style="color:#b00e23">(ⲍ̅)</span> ⲙⲛ̅ ϩⲉⲛⲥⲡⲁⲧⲟⲩ
  ⲉⲩⲛ̅ϩⲁⲧ ⲣ̅ϣⲉⲩ ⲙ̅ⲡⲁⲑⲏⲧ ⲟⲩⲇⲉ ⲥⲡⲁⲧⲟⲩ ⲛ̅ϭⲁⲗ ⲛ̅ⲛ̅ⲇⲓⲕⲁⲓⲟⲥ <span style=
  "color:#b00e23">(ⲏ̅)</span> ⲟⲩⲃⲉⲕⲉ ⲛ̅ϩⲙⲁⲧ ⲧⲉ ⲧⲥⲃⲟⲩ ⲛ̅ⲛⲉⲧⲉⲓⲣⲉ ⲙ̅ⲙⲁⲥ ⲡⲙⲁ
  ⲉⲧⲥⲛⲁⲕⲧⲁⲥ ⲁⲣⲁϥ ⲛⲁⲥⲁⲩⲧⲛⲉ <span style="color:#b00e23">(ⲑ̅)</span> ⲁ ⲡⲉⲧϩⲱⲡ
  ⲛ̅ϩⲉⲛϫⲓⲛϭⲁⲛⲥ ϣⲓⲛⲉ ⲥⲉ ⲟⲩⲙⲛ̅ⲧⳉⲃⲏⲣ ⲡⲉⲧⲙⲁⲥⲧⲉ ⲇⲉ ⲛ̅ϩⲁⲡⲟⲩ ⳉⲁⲣⲉϥⲡⲱⲣϫ ϩⲉⲛⳉⲃⲏⲣ ⲙⲛ̅
  ϩⲉⲛⲣⲙ̅ⲛ̅ⲏⲓ̈ <span style="color:#b00e23">(ⲓ̅)</span> ⳉⲁⲣⲉ ⲟⲩϭⲱⲛⲧ ⳉⲱϣϥ̅ ⲫⲏⲧ
  ⲙ̅ⲡⲥⲁⲃⲉ ⲉⲩⲙⲁⲥⲧⲓⲅⲟⲩ ⲇⲉ ⲙ̅ⲡⲁⲥⲉⲃⲏⲥ ⲙⲁϥⲣ̅ⲁⲓⲥⲑⲁⲛⲉ <span style=
  "color:#b00e23">(ⲓ̅ⲁ̅)</span> ⳉⲁⲣⲉ ⲛⲉⲑⲁⲩ ⲧⲏⲣⲟⲩ ⲧⲟⲩⲛⲟⲩⲥ ϩⲉⲛⲟⲩⲱϩⲙⲉ ⲡⲛⲟⲩⲧⲉ ⲇⲉ
  ⲛⲁⲧⲛⲛⲁⲩ ⲛⲉⲩ ⲛⲟⲩⲁⲅⲅⲉⲗⲟⲥ ⲛⲁⲧⲛⲁⲉ <span style="color:#b00e23">(ⲓ̅ⲃ̅)</span> ⲡⲣⲁⲩϣ
  ⲛⲁⲧⲉϩⲟ ⲟⲩⲣⲱⲙⲉ ⲛⲥⲁⲃⲉ ⲁⲣⲉ ⲛⲁⲑⲏⲧ ⲇⲉ ⲙⲉⲉⲩⲉ ⲁϩⲉⲛⲡⲉⲑⲁⲩ <span style=
  "color:#b00e23">(ⲓ̅ⲅ̅)</span> ⲡⲉⲧⲛⲁϯ ⲛϩⲉⲛⲡⲉⲑⲁⲩ ⲁⲡⲙⲁ ⲛϩⲉⲛⲡⲉⲧⲛⲁⲛⲟⲩⲟⲩ ⲙⲡⲉⲑⲁⲩ
  ⲛⲁⲕⲓⲙ ⲉⲛ ⳉⲙ ⲡϥⲏⲓ̈ <span style="color:#b00e23">(ⲓ̅ⲇ̅)</span> ⳉⲁⲣⲉ ⲧⲁⲣⲭⲏ
  ⲛ̅ⲧⲇⲓⲕⲁⲓⲟⲥⲩⲛⲏ ϯ ⲛ̅ⲟⲩⲉⲝⲟⲩⲥⲓⲁ ⲡⳉⲧⲁⲣⲧⲣⲉ ⲇⲉ ⲙⲛ̅ ⲡⲙⲓⳉⲉ ⲙⲁϩⲉ ϩⲏⲧⲥ̅ ⲛ̅ⲧⲙⲛ̅ⲧϩⲏⲕⲉ
  <span style="color:#b00e23">(ⲓ̅ⲉ̅)</span> ⲡⲉⲧⲛⲁⲣ̅ⲕⲣⲓⲛⲉⲓ ⲙ̅ⲡⲇⲓⲕⲁⲓⲟⲥ ϫⲉ
  ⲟⲩⲁⲇⲓⲕⲟⲥ ⲡⲉ ⲁⲟⲩ ⲡⲁⲇⲓⲕⲟⲥ ϫⲉ ⲟⲩⲇⲓⲕⲁⲓⲟⲥ ⲡⲉ ϩⲉⲛⲃⲁⲧⲉ ⲛⲉ ⲙ̅ⲡⲥⲛⲟ ⲛⲁϩⲣⲛ̅ ⲡϫⲁⲉⲓⲥ
  <span style="color:#b00e23">(ⲓ̅ⲋ̅)</span> ⲉⲧⲃⲉ ⲟ ⲟⲩⲛ̅ⲧⲉ ⲁⲑⲏⲧ ⲭⲣⲏⲙⲁ ⲙⲛ̅ ϭⲁⲙ
  ⲅⲁⲣ ⲁⲧⲉ ​ⲡⲁⲑⲏⲧ ⲧⳉ̅ⲡⲟ ⲧⲥⲟⲫⲓⲁ ⲁ ⲡⲉⲧϫⲓⲥⲉ ⲙ̅ⲡϥ̅ⲏⲓ̈ ϣⲓⲛⲉ ⲥⲉ ⲟⲩⳉⲱϣϥ ⲡⲉⲧϭⲁⲩϭ ⲇⲉ ⲁϫⲓ
  ⲥⲃⲟⲩ ⲛⲁϩⲉⲓ̈ⲉ ⲁϩⲉⲛⲡⲉⲑⲁⲩ <span style="color:#b00e23">(ⲓ̅ⲍ̅)</span> ⲙⲁⲣⲉ ⲡⲕ̅ⳉⲃⲏⲣ
  ⳉⲱⲡⲉ ⲛⲉⲕ ⳉⲙ̅ ⲙⲁ ⲛⲓⲙ ⲁⲟⲩ ⲧⲉ ⲛⲉⲕⲥⲛⲏⲟⲩ ⳉⲱⲡⲉ ⲛⲉⲕ ⲛ̅ϣⲉⲩ ⳉⲛ̅ ⲛⲉⲕⲁⲛⲁⲅⲕⲏ ⲁⲩⲧⳉⲡⲟ ⲅⲁⲣ
  ⲙ̅ⲙⲁⲩ ⲁⲡⲓϩⲱⲃ <span style="color:#b00e23">(ⲓ̅ⲏ̅)</span> ⲡⲣⲱⲙⲉ ⲛ̅ⲁⲑⲏⲧ ϫⲁⲁϫⲉ ⲁⲟⲩ
  ϥⲣⲉϣⲉ ⲁϫⲱϥ ⲟⲩⲁϩⲉⲉⲧϥ ⲉϥϣⲡ̅ⲧⲱⲣⲉ ⳉⲛ̅ ⲟⲩϣⲡ̅ⲧⲱⲣⲉ ⲛ̅ⲛⲉϥⳉⲃⲉⲉⲣⲉ ⳉⲁⲣⲉ ⲡⲥⲁⲃⲉ ⲇⲉ ⲟⲩⲉⲓ̈ⲉ
  ⲁⲃⲁⲗ ⲛ̅ϣⲡⲧⲱⲣⲉ ϥϯⲥⲃⲟⲩ <span style="color:#b00e23">(ⲓ̅ⲑ̅)</span> ⳉⲁⲣⲉ ⲡⲙⲁⲉⲓⲛⲁⲃⲉ
  ⲣⲉϣⲉ ⳉⲛ̅ ϩⲉⲛⲙⲓⳉⲉ <span style="color:#b00e23">(ⲕ̅)</span> ⲡⲛⲁⳉⲧϩⲏⲧ ⲇⲉ ⲛⲁⲧⲱⲙⲧ
  ⲉⲛ ⲁⲡⲡⲉⲧⲛⲁⲛⲟⲩϥ ⲟⲩⲛ̅ ⲟⲩⲣⲱⲙⲉ ⲛ̅ⲣⲉϥⲡⲁⲁⲛⲉϥ ⳉⲙ̅ ⲡϥ̅ⲗⲉⲥ ⲛⲁϩⲉⲓ̈ⲉ ⲁϩⲉⲛⲡⲉⲑⲁⲩ
  <span style="color:#b00e23">(ⲕ̅ⲁ̅)</span> ⲟⲩⲙ̅ⲕⲁϩ ⲇⲉ ⲛ̅ϩⲏⲧ ⲡⲉ ⲟⲩϩⲏⲧ ⲛ̅ⲁⲑⲏⲧ
  ⲙ̅ⲡⲉⲧⲁϥⲧⳉⲡⲁϥ ⲛⲉϥ ⲙⲛ̅ ⲟⲩⲉⲓⲱⲧ ⲛⲁⲣ̅ⲉⲩⲫⲣⲁⲛⲉ ⲁϫⲛ̅ ⲟⲩϣⲏⲣⲉ ⲛ̅ⲁⲧⲥⲃⲟⲩ ⲟⲩϣⲏⲣⲉ ⲇⲉ ⲛ̅ⲥⲁⲃⲉ
  ⲛⲁⲣⲉⲩⲫⲣⲁⲛⲉ ⲛ̅ⲧϥ̅ⲙⲱ <span style="color:#b00e23">(ⲕ̅ⲃ̅)</span> ⳉⲁⲣⲉ ⲫⲏⲧ
  ⲛ̅ⲛⲉⲧⲣ̅ⲉⲩⲫⲣⲁⲛⲉ ϯⲙ̅ⲧⲁⲛ ⲛⲉⲩ ⲛ̅ⲕⲉⲉⲥ ⲇⲉ ⲙ̅ⲡⲣⲉϥⲣ̅ⲗⲩⲡⲉⲓ ⲛⲁϣⲉⲩⲉ <span style=
  "color:#b00e23">(ⲕ̅ⲅ̅)</span> ⲟⲩⲁⲥⲉⲃⲏⲥ ⲡⲉ ⲡⲉⲧϫⲓⲇⲱⲣⲟⲛ ⲁⲕⲟⲟⲛⲉϥ ϥⲛⲁⲣⲓⲕⲉ ⲅⲁⲣ
  ⲛ̅ⲛ̅ⳉⲱⲟⲩ ⲛ̅ⲧⲇⲓⲕⲁⲓⲟⲥⲩⲛⲏ <span style="color:#b00e23">(ⲕ̅ⲇ̅)</span> ⲟⲩⲥⲟⲫⲟⲥ ⲡⲉ
  ⲫⲱ ⲙ̅ⲡⲣⲱⲙⲉ ⲛ̅ⲥⲁⲃⲉ ⲛ̅ⲃⲉⲗ ⲇⲉ ⲙ̅ⲡⲁⲑⲏⲧ ⲥⲁⲛⲧ ⲁⲛ̅ⲕⲟⲟϩ ⲙ̅ⲡⲕⲁϩ <span style=
  "color:#b00e23">(ⲕ̅ⲉ̅)</span> ⲟⲩⲟⲣⲅⲏ ⲛ̅ⲟⲩⲉⲓⲱⲧ ⲡⲉ ⲟⲩϣⲏⲣⲉ ⲛ̅ⲁⲑⲏⲧ ⲁⲟⲩ ⲟⲩⲙ̅ⲕⲁϩ
  ⲛ̅ϩⲏⲧ ⲡⲉ ⲛ̅ⲧⲉⲧⲁⲥⲧⳉ̅ⲡⲁϥ <span style="color:#b00e23">(ⲕ̅ⲋ̅)</span> ⲛⲁⲛⲟⲩ ⲧⲉ
  ⲟⲩⲣⲱⲙⲉ ⲉⲛ ⲛ̅ⲇⲓⲕⲁⲓⲟⲥ ϯⲁⲥⲉ ⲁⲟⲩ ϣϣⲉ ⲉⲛ ⲁⲣ̅ⲉⲡⲓⲃⲟⲩⲗⲉⲩⲉ ⲁϩⲉⲛⲇⲩⲛⲁⲥⲧⲏⲥ ⲛ̅ⲇⲓⲕⲁⲓⲟⲥ
  <span style="color:#b00e23">(ⲕ̅ⲍ̅)</span> ⲟⲩⲥⲁⲃⲉ ⲡⲉ ⲡⲉⲧϯⲥⲟ ⲁⲧⲱⲕ ⲟⲩϣⲉϫⲉ ⲁⲃⲁⲗ
  ⲉϥⲛⲁⳉⲧ ⲟⲩⲥⲁⲃⲉ ⲇⲉ ⲡⲉ ⲡⲣⲱⲙⲉ ⲛ̅ϩⲁⲣϣϩⲏⲧ <span style="color:#b00e23">(ⲕ̅ⲏ̅)</span>
  ⲥⲉⲛⲁⲁⲡⲥ̅ ⲁⲩⲥⲟⲫⲓⲁ ⲙ̅ⲡⲁⲑⲏⲧ ⲁϥϣⲁϣⲓⲛⲉ ⲛ̅ⲥⲱⲥ ϥⲛⲁⳉⲱⲡⲉ ⲇⲉ ⲉϥⲁⲛⳉ ⲕ̅ϭⲓⲛⲉ ⲙ̅ⲙⲁϥ ⳉϫⲉ
  ⲟⲩⲥⲁⲃⲉ ⲡⲉ</p>

  <h3 id="proverbs18">18</h3>

  <p><span style="color:#b00e23">(ⲁ̅)</span> ⳉⲁⲣⲉ ⲡⲣⲱⲙⲉ ⲉⲧⲟⲩⲉϣ​ ⲡⲱⲣϫ ⲁⲛⲉϥⳉⲃⲉⲉⲣⲉ
  ϣⲓⲛⲉ ⲥⲉ ⲟⲩⲗⲁⲉⲓϭⲉ ⲡⲉⲓ̈ ⲛ̅ϯⲙⲓⲛⲉ ⲛⲁⳉⲱⲡⲉ ⳉⲁ ⲛⲁϭⲛⲉϭ ⲛ̅ⲟⲩⲁⲉⲓϣ ⲛⲓⲙ <span style=
  "color:#b00e23">(ⲃ̅)</span> ⲡⲁⲑⲏⲧ ⲣ̅ⲭⲣⲉⲓⲁ ⲉⲛ ⲛ̅ⲧⲥⲟⲫⲓⲁ ϥⲟⲩⲱⳉ ⲧⲙⲛ̅ⲧⲁⲧϩⲏⲧ ⲅⲁⲣ
  ⲛ̅ϩⲟⲩⲟ <span style="color:#b00e23">(ⲅ̅)</span> ⲁϣⲁ ⲡⲁⲥⲉⲃⲏⲥ ⲉⲓ ⲁⲩⲙⲓⲉⲓϣⲉ ⲙⲡⲉⲑⲁⲩ
  ⳉⲁⲣⲉϥⲣ̅ⲕⲁⲧⲁⲫⲣⲟⲛⲉⲓ ⳉⲁⲣⲉ ⲟⲩϣⲱⲥ ⲇⲉ ⲉⲓ ⲁϫⲱϥ ⲙⲛ̅ ⲟⲩⲛⲁϭⲛⲉϭ <span style=
  "color:#b00e23">(ⲇ̅)</span> ⲟⲩⲙⲁⲩ ⲉϥϣⲁⲭϩ̅ ⲡⲉ ⲡϣⲉϫⲉ ​ⳉⲙ̅ ⲫⲏⲧ ⲙ̅ⲡⲣⲱⲙⲉ ⳉⲁⲣⲉ
  ⲧⲡⲏⲅⲏ ⲇⲉ ⲛ̅ⲧⲥⲟⲫⲓⲁ ⲃⲉⲃⲉ ⲥϥⲱϭⲉ ⲁϩⲣⲏⲓ̈ ⲉⲙⲛ̅ ϭⲁⲙ ⲙ̅ⲙⲁⲥ ⲛ̅ϩⲱⲡ <span style=
  "color:#b00e23">(ⲉ̅)</span> ⲛⲁⲛⲟⲩ ϫⲓ ⲫⲟ ⲉⲛ ⲛ̅ⲟⲩⲁⲥⲉⲃⲏⲥ ⲁⲟⲩ ϣϣⲉ ⲉⲛ ⲁⲧⲥ̅ⲧⲟ
  ⲟⲩⲇⲓⲕⲁⲓⲟⲥ ⲁⲃⲁⲗ ⳉⲛ̅ ⲟⲩϩⲉⲡ <span style="color:#b00e23">(ⲋ̅)</span> ⲛ̅ⲥⲡⲁⲧⲟⲩ
  ⲙ̅ⲡⲁⲑⲏⲧ ⲛⲁⲛ̅ⲧϥ̅ ⲁϩⲉⲛⲡⲉⲑⲁⲩ ⲁ ⲧϥ̅ⲧⲁⲡⲣⲟ ⲇⲉ ⲉⲧⲛⲁⳉⲧ ⲣ̅ⲉⲡⲓⲕⲁⲗⲉⲓ ⲙ̅ⲡⲙⲟⲩ <span style=
  "color:#b00e23">(ⲍ̅)</span> ⲧⲧⲁⲡⲣⲟ ⲙ̅ⲡⲁⲑⲏⲧ ⲟⲩⳉⲱϣϥ ⲛⲉϥ ⲧⲉ ⲁⲟⲩ ⲟⲩⲡⲁⲥⳉϥ̅
  ⲛ̅ⲧϥ̅ⲯⲩⲭⲏ ⲛⲉ ⲛⲉϥⲥⲡⲁⲧⲟⲩ <span style="color:#b00e23">(ⲏ̅)</span> ⳉⲁⲣⲉ ⲧϩⲛⲱϩⲉ
  ⲣⲱϩⲧ ⲙ̅ⲡⲣⲉϥϫⲛⲟ ⲙ̅ⲯⲩⲭⲏ ⲇⲉ ​ⲛ̅ⲛ̅ϭⲁⲃⲓϩⲏⲧ ⲛⲁϩⲕⲟ <span style=
  "color:#b00e23">(ⲑ̅)</span> ⲡⲉⲧⲧⲗ̅ϭⲟ ⲙ̅ⲙⲁϥ ⲉⲛ ⳉⲛ̅ ⲛⲉϥϩⲃⲏⲟⲩⲉ ⲡⲥⲁⲛ ⲙ̅ⲡⲉⲧⲧⲉⲕⲟ
  ⲙ̅ⲙⲁϥ ⲟⲩⲁⲉⲉⲧϥ ⲡⲉ <span style="color:#b00e23">(ⲓ̅)</span> ⲡⲣⲉⲛ ⲙ̅ⲡϫⲁⲉⲓⲥ ⲟⲩⲁⲛϩ
  ⲁⲃⲁⲗ ⳉⲛ̅ ⲧⲙⲛ̅ⲧⲛⲁϭ ⲛ̅ⲧϥ̅ϭⲁⲙ ⲛ̅ⲇⲓⲕⲁⲓⲟⲥ ⲇⲉ ⲛⲁϫⲓⲥⲉ ⳉⲙ̅ ⲡⲡⲱⲧ ⲁⲣⲉⲧϥ̅ <span style=
  "color:#b00e23">(ⲓ̅ⲁ̅)</span> ⲡⲧⳉⲡⲟ ⲛ̅ⲟⲩⲣⲱⲙⲉ ⲛ̅ⲣⲙ̅ⲙⲁⲟ ⲡⲉ ⲟⲩⲡⲟⲗⲓⲥ ⲉⲥⲧⲁϫⲣⲏⲟⲩ
  ⲡⲥⲉⲁⲩ ⲇⲉ ⲛⲁⲣ̅ⳉⲁⲉⲓⲃⲉ ⲙ̅ⲡϣⲁ <span style="color:#b00e23">(ⲓ̅ⲃ̅)</span> ⳉⲁⲣⲉ ⲫⲏⲧ
  ⲙ̅ⲡⲣⲱⲙⲉ ϫⲓⲥⲉ ⳉⲁⲑⲓ ⲛ̅ⲡϥ̅ⳉⲱϣ̅ϥ̅ ⲁⲟⲩ ⳉⲁⲣⲉϥⲑⲃ̅ⲃⲓⲟ ⳉⲁⲑⲓ ⲙ̅ⲡϥ̅ⲉⲁⲩ <span style=
  "color:#b00e23">(ⲓ̅ⲅ̅)</span> ⲡⲉⲧⲛⲁϫⲓ ⲟⲩϣⲉϫⲉ ⲉⲙⲡⲁⲧϥ̅ⲥⲱⲧⲙⲉ ⲟⲩⲙⲛ̅ⲧⲁⲑⲏⲧ ⲛⲉϥ ⲧⲉ
  ⲙⲛ̅ ⲟⲩⲛⲁϭⲛⲉϭ <span style="color:#b00e23">(ⲓ̅ⲇ̅)</span> ⳉⲁⲣⲉ ⲟⲩⳉⲙ̅ⳉⲉⲗ ⲛ̅ⲥⲁⲃⲉ
  ⲧⲗ̅ϭⲉ ⲡϭⲱⲛⲧ ⲛ̅ⲟⲩⲣⲱⲙⲉ ⲛⲓⲙ ⲇⲉ ⲡⲉⲧⲛⲁϥⲓ ⳉⲁ ⲟⲩⲣⲱⲙⲉ ⲛ̅ϩⲏⲧ ⳉⲏⲙ <span style=
  "color:#b00e23">(ⲓ̅ⲉ̅)</span> ⲡϩⲏⲧ ⲙ̅ⲡⲥⲁⲃⲉ ⲛⲁⲧⳉⲡⲟ ⲛ̅ⲟⲩⲁⲓⲥⲑⲏⲥⲓⲥ ⲁⲣⲉ ⲙ̅ⲙⲉⲉϫⲉ ⲇⲉ
  ⲛ̅ⲛ̅ⲥⲟⲫⲟⲥ ϣⲓⲛⲉ ⲥⲉ ⲟⲩⲙⲉⲉⲩⲉ <span style="color:#b00e23">(ⲓ̅ⲋ̅)</span> ⳉⲁⲣⲉ
  ⲛ̅ⲧⲁⲉⲓⲟ ⲙ̅ⲡⲣⲱⲙⲉ ⲟⲩⲁⲥⳉϥ̅ ⲁⲃⲁⲗ ⲁⲟⲩ ⳉⲁⲣⲟⲩⲑⲙ̅ⲥⲁϥ ⳉⲛ̅ ϩⲉⲛⲛⲁϭ <span style=
  "color:#b00e23">(ⲓ̅ⲍ̅)</span> ⳉⲁⲣⲉ ⲡⲇⲓⲕⲁⲓⲟⲥ ⲣ̅ⲕⲁⲧⲏⲅⲟⲣⲉⲓ ⲙ̅ⲙⲁϥ ⲟⲩⲁϩⲉⲉⲧϥ ⳉⲙ
  ⲡϥ̅ⳉⲣⲡ̅ ⲛ̅ϣⲉϫⲉ ⲥⲉⲛⲁϫⲡⲓⲟ ⲡⲉⲧⲟⲩⲃⲏϥ ⲇⲉ ⳉⲙ̅ ⲡⲉⲧϥ̅ⲛⲁϩⲟⲩ ⲧⲟⲟⲧϥ̅ ⲁⲣⲁϥ <span style=
  "color:#b00e23">(ⲓ̅ⲏ̅)</span> ⳉⲁⲣⲉ ⲟⲩⲕⲗⲏⲣⲟⲥ ⲧⲗ̅ϭⲟ ⲟⲩⲟⲩⲱϩⲙⲉ ⲁⲟⲩ ⳉⲁⲣⲉϥⲡⲱϣⲉ ⳉⲛ̅
  ϩⲉⲛⲛⲁϭ <span style="color:#b00e23">(ⲓ̅ⲑ̅)</span> ⲁⲣⲉ ⲟⲩⲥⲁⲛ ⲉⲩⲣ̅ⲃⲟⲏⲑⲉⲓ ⲁⲣⲁϥ
  ϩⲓⲧⲛ̅ ⲟⲩⲥⲁⲛ ⲉ ⲛ̅ⲧⳉⲉ ⲛ̅ⲟⲩⲡⲟⲗⲓⲥ ⲉⲥⲁⲣϫ ϥ̅ϭⲛ̅ϭⲁⲙ ⲇⲉ ⲛ̅ⲧⳉⲉ ⲛ̅ⲟⲩⲙⲛ̅ⲧⲣ̅ⲣⲟ ⲉⲥⲁⲣϫ ⲁⲟⲩ
  ⲉⲥϫⲁⲥⲉ <span style="color:#b00e23">(ⲕ̅)</span> ⲁⲣⲉ ⲡⲣⲱⲙⲉ ⲛⲁⲙⲁϩ ϩⲏⲧϥ ⲁⲃⲁⲗ ⳉⲛ̅
  ⲛ̅ⲕⲁⲣⲡⲟⲥ ⲛ̅ⲣⲱϥ ⲁⲟⲩ ⲁϥⲛⲁⲥⲉⲓ ⲛ̅ⲛ̅ⲕⲁⲣⲡⲟⲥ ⲛ̅ⲛⲉϥⲥⲡⲁⲧⲟⲩ <span style=
  "color:#b00e23">(ⲕ̅ⲁ̅)</span> ⲁⲣⲉ ⲡⲙⲟⲩ ⲙⲛ̅ ⲡⲱⲛⳉ ⳉⲛ̅ ⲛ̅ϭⲓϫ ⲙ̅ⲡⲗⲉⲥ ⲡⲉⲧⲉⲙⲁϩⲧⲉ ⲇⲉ
  ⲙ̅ⲙⲁϥ ⲛⲁⲟⲩⲱⲙ ⲛ̅ⲛⲉϥⲕⲁⲣⲡⲟⲥ <span style="color:#b00e23">(ⲕ̅ⲃ̅)</span> ⲡⲉⲛⲧⲁϥϭⲓⲛⲉ
  ⲛ̅ⲟⲩⲥϩⲓⲙⲉ ⲉⲛⲁⲛⲟⲩⲥ ⲁϥϭⲓⲛⲉ ⲛ̅ⲟⲩϩⲙⲁⲧ ⲁϥϫⲓ ⲇⲉ ⲛ̅ⲟⲩⲟⲩⲣⲁⲧ ⲁⲃⲁⲗ ϩⲓⲧⲙ̅ ⲡⲛⲟⲩⲛⲧⲉ
  ⲡⲉⲧⲛⲁϯⲕⲉ ⲁⲃⲁⲗ ⲛ̅ⲟⲩⲥϩⲓⲙⲉ ⲉⲛⲁⲛⲟⲩⲥ ⲁϥⲛⲁϯⲕⲉ ⲁⲃⲁⲗ ⲛ̅ϩⲉⲛⲁⲅⲁⲑⲟⲛ ⲡⲉⲧⲛⲁϭⲟⲩ ⲇⲉ ⲙⲛ̅
  ⲟⲩⲥϩⲓⲙⲉ ⲛ̅ⲛⲁⲉⲓⲕ ⲟⲩⲁⲑⲏⲧ ⲡⲉ ⲁⲟⲩ ⲟⲩⳉⲉϥⲧ ⲡⲉ <span style=
  "color:#b00e23">(ⲓ̅ⲑ̅:ⲅ̅)</span> ⳉⲁⲣⲉ ⲧⲙⲛ̅ⲧⲁⲑⲏⲧ ⲙ̅ⲡⲣⲱⲙⲉ ⲧⲉⲕⲟ ⲛ̅ⲛⲉϥⳉⲱⲟⲩ
  ⳉⲁⲣⲉϥϭⲛ̅ ⲁⲣⲓⲕⲉ ⲇⲉ ⲁⲡⲛⲟⲩⲧⲉ ⳉⲙ̅ ⲡϥ̅ϩⲏⲧ</p>

  <h3 id="proverbs19">19</h3>

  <p><span style="color:#b00e23">(ⲇ̅)</span> ⳉⲁⲣⲉ ⲧⲙⲛ̅ⲧⲣⲙ̅ⲙⲁⲟ ⲧⳉ̅ⲡⲉ ϩⲁϩ ⲛ̅ⳉⲃⲏⲣ
  ⳉⲁⲣⲉ ⲫⲏⲕⲉ ⲇⲉ ⲡⲱⲣϫ ⲁⲃⲁⲗ ⲙ̅ⲡϥ̅ⲕⲉⲟⲩⲉ <span style="color:#b00e23">(ⲉ̅)</span> ⲙⲛ̅
  ⲟⲩⲙⲛ̅ⲧⲣⲉ ⲛ̅ϭⲁⲗ ⲛⲁⲣ̅ⲃⲁⲗ ⲁϩⲉⲛⲡⲉⲑⲁⲩ ⲁⲟⲩ ⲡⲉⲧⲣ̅ⲉⲅⲕⲁⲗⲉⲓ ⳉⲛ̅ ⲟⲩϫⲓⲛ̅ϭⲁⲛⲥ̅ ⲛⲉϥⲛⲟⲩϩⲙⲉ
  <span style="color:#b00e23">(ⲋ̅)</span> ϩⲁϩ ⲛⲉⲧϣⲙ̅ϣⲉ ⲙ̅ⲡⲙ̅ⲧⲟ ⲁⲃⲁⲗ ​ⲛ̅ⲛ̅ⲣⲣⲁⲓ̈
  ⲛⲉⲑⲁⲩ ⲇⲉ ⲧⲏⲣⲟⲩ ⲛⲁⳉⲱⲡⲉ ⲛ̅ⲟⲩⲛⲁϭⲛⲉϭ ⲙ̅ⲡⲣⲱⲙⲉ <span style=
  "color:#b00e23">(ⲍ̅)</span> ⳉⲁⲣⲉ ⲡⲙⲉⲉⲩⲉ ⲉⲧⲛⲁⲛⲟⲩϥ ⳉⲛⲁⲛ ⲁⳉⲟⲩⲛ ⲁⲛⲉⲧⲥⲁⲩⲛⲉ ⲙ̅ⲙⲁϥ
  ⲡⲣⲱⲙⲉ ⲇⲉ ⲛ̅ⲥⲁⲃⲉ ⲛⲁϭⲓⲛⲉ ⲙ̅ⲙⲁϥ ⲟⲩⲁⲛ ⲛⲓⲙ ⲉⲧⲛⲁⲙⲉⲥⲧⲉ ⲟⲩⲥⲁⲛ ⲛ̅ϩⲏⲕⲉ ϥⲛⲁⲟⲩⲉⲓ̈ⲉ ⲁⲛ
  ⲛ̅ⲟⲩⲙⲛ̅ⲧⳉⲃⲏⲣ ⲡⲉⲧⲣ̅ϩⲁϩ ⲙ̅ⲡⲉⲑⲁⲩ ⲛⲁϫⲱⲕ ⲁⲃⲁⲗ ⲛ̅ⲟⲩⲕⲁⲕⲓⲁ ⲡⲉⲧⲧⲱⲕⲥ̅ ⲇⲉ ⳉⲛ̅ ⲛⲉϥϣⲉϫⲉ
  ⲛⲁⲟⲩϫⲉⲓ̈ ⲉⲛ <span style="color:#b00e23">(ⲏ̅)</span> ⲡⲉⲧⲧⳉⲡⲟ ⲛⲉϥ
  ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ ⲁϥⲙⲉⲓ̈ⲉ ⲙ̅ⲙⲁϥ ⲟⲩⲁϩⲉⲉⲧϥ̅ ⲡⲉⲧⲉⲣⲏϩ ⲁϩⲉⲛⲙⲛ̅ⲧⲥⲁⲃⲉ ⲛⲁϭⲓⲛⲉ
  ⲛ̅ϩⲉⲛⲡⲉⲧⲛⲁⲛⲟⲩϥ <span style="color:#b00e23">(ⲑ̅)</span> ⲙⲛ̅ ⲟⲩⲙⲛ̅ⲧⲣⲉ
  ⲛ̅ϫⲓⲛ̅ϭⲁⲛⲥ̅ ⲛⲁⲣ̅ⲃⲁⲗ ⲁϩⲉⲛⲡⲉⲑⲁⲩ ⲡⲉⲧⲛⲁⲧⲙ̅ϩⲟ ⲇⲉ ⲛ̅ⲟⲩⲕⲁⲓⲁ ⲛⲁⲧⲉⲕⲟ ⲛ̅ⳉⲏⲧⲥ
  <span style="color:#b00e23">(ⲓ̅)</span> ⲙⲛ̅ ⲧⲣⲩⲫⲏ ⲛⲁⲣ̅ⲛⲁϥⲣⲉ ⲙ̅ⲡⲁⲑⲏⲧ ⲁⲟⲩ ⲁϣⲁ
  ⲟⲩⳉⲙ̅ⳉⲉⲗ ⲣ̅ϫⲁⲉⲓⲥ ϥⲛⲁϫⲓⲛ̅ϫⲛⲁϩ ⳉⲛ̅ ⲟⲩϣⲱⲥ <span style=
  "color:#b00e23">(ⲓ̅ⲁ̅)</span> ⳉⲁⲣⲉ ⲡⲣⲱⲙⲉ ⲛ̅ⲛⲁⲏⲧ ϩⲣⲁϣ ⲛ̅ϩⲏⲧ ⲁ ⲡϥ̅ϣⲟⲩϣⲟⲩ ⲇⲉ
  ⲛⲏⲟⲩ ⲁϫⲛ̅ ⲙ̅ⲡⲁⲣⲁⲛⲟⲙⲟⲥ <span style="color:#b00e23">(ⲓ̅ⲃ̅)</span> ⲁ ⲧⲁⲡⲉⲓⲗⲏ
  ⲛ̅ⲟⲩⲣ̅ⲣⲟ ⲉ ⲛ̅ⲧⳉⲉ ⲙ̅ⲡⲱϣⲉϩⲁⲙ ⲛ̅ⲟⲩⲙⲟⲩⲉⲓ ⲁ ⲡϥ̅ⲟⲩⲣⲁⲧ ⲇⲉ ⲉ ⲛ̅ⲧⳉⲉ ⲛ̅ⲟⲩⲉⲓⲱⲧⲉ ϩⲓ
  ⲟⲩⲭⲟⲣⲧⲟⲥ <span style="color:#b00e23">(ⲓ̅ⲅ̅)</span> ⲟⲩϣⲓⲡⲉ ⲛ̅ⲟⲩⲉⲓⲱⲧ ⲡⲉ ⲟⲩϣⲏⲣⲉ
  ⲛ̅ⲁⲑⲏⲧ ⲁⲟⲩ ⲛⲁⲛⲟⲩ ϩⲉⲛϣⲡⲱⲡ ⲉⲛ ⲁⲃⲁⲗ ⳉⲙ̅ ⲡⲃⲉⲕⲉ ⲛ̅ⲟⲩϩⲉⲧⲁⲓⲣⲁ (ⲓ̅ⲇ̅) ⲁⳉⲁⲣⲉ ⲛ̅ⲉⲓⲁⲧⲉ
  ⲡⲱϣ ⲏⲓ̈ ϩⲓ ϩⲛⲟ ⲁϫⲛ̅ ⲛ̅ϣⲏⲣⲉ ⲉⳉⲁⲣⲟⲩⲣ̅ϩⲁⲣⲙⲟⲍⲉ ⲇⲉ ⲛ̅ⲟⲩⲥϩⲓⲙⲉ ⲛ̅ⲡⲣⲱⲙⲉ ⲁⲃⲁⲗ ϩⲓⲧⲙ̅
  ⲡⲛⲟⲩⲧⲉ <span style="color:#b00e23">(ⲓ̅ⲉ̅)</span> ⲉⳉⲁⲣⲉ ⲟⲩⲙⲛ̅ⲧϭⲱⲃ ⲉⲙⲁϩⲧⲉ
  ⲙ̅ⲡϭⲁⲃⲓ ϩⲏⲧ ⲧϯⲩⲭⲏ ⲇⲉ ⲛ̅ⲛ̅ⲁⲣⲅⲟⲥ ⲛⲁϩⲕⲟ <span style=
  "color:#b00e23">(ⲓ̅ⲋ̅)</span> ⲡⲉⲧⲉⲣⲏϩ ⲁⲧⲉⲛⲧⲟⲗⲏ ⲁϥⲛⲁⲉⲣⲏϩ ⲁⲧϥ̅ⲯⲩⲭⲏ
  ⲡⲉⲧⲣ̅ⲕⲁⲧⲁⲫⲣⲟⲛⲉⲓ ⲇⲉ ⲛ̅ⲛⲉϥⳉⲱⲟⲩ ⲛⲁⲙⲟⲩ <span style="color:#b00e23">(ⲓ̅ⲍ̅)</span>
  ⲁ ⲡⲉⲧⲛⲁⲉ ⲛ̅ⲟⲩϩⲏⲕⲉ ϯ ϩⲉⲧ ⲁⲙⲏⲥⲉ ⲙ̅ⲡⲛⲟⲩⲛⲧⲉ ϥⲛⲁⲧⲟⲩⲟⲩⲃⲉ ⲇⲉ ⲛⲉϥ ⲕⲁⲧⲁ ⲡϥ̅ϯ ⲁ ⲡⲟⲩⲉ
  ⲡⲟⲩⲉ ⲛⲁϫⲓ ⲕⲁⲧⲁ ⲛⲉϥϩⲃⲏⲟⲩⲉ <span style="color:#b00e23">(ⲓ̅ⲏ̅)</span> ϯⲥⲃⲟⲩ
  ⲙ̅ⲡⲕ̅ϣⲏⲣⲉ ⲁϥⲛⲁⲁⲓ̈ⲉⲓ̈ ⲅⲁⲣ ⲛ̅ϯⳉⲉ ⲙⲛ̅ϫⲓⲥⲉ ⳉⲙ̅ ⲡⲕ̅ϩⲏⲧ ⲁⲩϣⲱⲥ <span style=
  "color:#b00e23">(ⲓ̅ⲑ̅)</span> ⲡⲣⲉϥⲙⲉⲩⲉ ⲁⲩⲡⲉⲑⲁⲩ ϥⲛⲁϯⲁⲥⲉ ⲙ̅ⲡϣⲁ ⲁϥϣⲁϫⲱⳉⲙⲉ ⲇⲉ
  ⲁϥⲛⲁⲟⲩⲁϩⲙ̅ ⲧϥ̅ⲕⲉⲯⲩⲭⲏ <span style="color:#b00e23">(ⲕ̅)</span> ⲥⲱⲧⲙⲉ ⲡⲁϣⲏⲣⲉ
  ⲁⲧⲥ̅ⲃⲟⲩ ⲙ̅ⲡⲕⲉⲓⲱⲧ ϫⲁⲕⲛⲁⲣ̅ⲥⲟⲫⲟⲥ ⳉⲛ̅ ⲧⲕ̅ⳉⲁⲓ̈ⲉⲓ <span style=
  "color:#b00e23">(ⲕ̅ⲁ̅)</span> ⲟⲩⲛ̅ ϩⲁϩ ⲙ̅ⲙⲉⲉⲩⲉ ⳉⲙ̅ ⲫⲏⲧ ⲙ̅ⲡⲣⲱⲙⲉ ⲡϣⲁϫⲛⲉ ⲇⲉ
  ⲙ̅ⲡⲛⲟⲩⲛⲧⲉ ⲡⲉⲧⲁⲣϫ <span style="color:#b00e23">(ⲕ̅ⲃ̅)</span> ⲟⲩⲕⲁⲣⲡⲟⲥ ⲙ̅ⲡⲣⲱⲙⲉ
  ⲡⲉ ⲧⲙⲛ̅ⲧⲛⲁⲉ ⲛⲁⲛⲟⲩ ⲟⲩϩⲏⲕⲉ ⲛ̅ⲇⲓⲕⲁⲓⲟⲥ ⲁⲩⲣⲙ̅ⲙⲁⲟ ⲛ̅ⲣⲉϥϫⲓ ϭⲁⲗ <span style=
  "color:#b00e23">(ⲕ̅ⲅ̅)</span> ⲁⲣⲉ ⲧϩⲛⲱⲱϩⲉ ⲙ̅ⲡϫⲁⲉⲓⲥ ⲣ̅ϩⲱⲃ ⲁⲡⲱⲛⳉ ⲁⲣⲉ ⲡⲉⲧⲣ̅ϩⲛⲱϩⲉ
  ⲇⲉ ⲉⲛ ⲛⲁⳉⲱⲡⲉ ⳉⲛ̅ ϩⲉⲛⲙⲁ ⲉⲡϣⲁⲁⲛⲏϩⲉ ϭⲓⲛⲉ ⲉⲛ ⲙ̅ⲡⲟⲩϣⲓⲛⲉ <span style=
  "color:#b00e23">(ⲕ̅ⲇ̅)</span> ⲡⲉⲧϭⲱⲗϫ ⲛ̅ⲛⲉϥϭⲓϫ ⳉⲁ ⲕⲟⲟⲛⲉϥ ⳉⲛ̅ ⲟⲩϫⲓⲛ̅ϭⲁⲛⲥ̅
  ⲛⲉϥⲛ̅ⲧⲟⲩ ⲁⲛ ⲁⲣⲱϥ <span style="color:#b00e23">(ⲕ̅ⲉ̅)</span> ⲛ̅ⳉⲣⲏⲓ̈ ⳉⲛ̅
  ϩⲉⲛⳉⲓⲥⲉ ⳉⲁⲣⲉ ⲡⲁⲑⲏⲧ ⲛⲟⲩⳉⲧ ⲙ̅ⲙⲁϥ ⲛ̅ϩⲟⲩⲟ ⲁⲕϣⲁϫⲡⲓⲟ ⲇⲉ ⲛ̅ⲟⲩⲣⲱⲙⲉ ⲛ̅ⲥⲁⲃⲉ ϥⲛⲁⲣ̅ⲛⲟⲓ̈ⲉ
  ⲛ̅ⲟⲩⲁⲓⲥⲑⲏⲥⲓⲥ <span style="color:#b00e23">(ⲕ̅ⲋ̅)</span> ⲡϣⲏⲣⲉ ⲇⲉ ⲉⲧϣⲱⲥ
  ⲙ̅ⲡϥ̅ⲉⲓⲱⲧ ⲁⲟⲩ ⲉⲧⲕⲟⲩ ⲛ̅ⲥⲱϥ ⲛ̅ⲧϥ̅ⲙⲟ ϥⲛⲁⳉⲱⲡⲉ ⳉⲁ ⲛ̅ ⲛⲁϭⲛⲉϭ ⲁⲟⲩ ϥϫⲓϣⲓⲡⲉ
  <span style="color:#b00e23">(ⲕ̅ⲍ̅)</span> ⲟⲩϣⲏⲣⲉ ⲉⲁϥⲕⲟⲩ ⲛ̅ⲥⲱϥ ⲛ̅ⲉⲣⲏϩ ⲁⲧⲥⲃⲟⲩ
  ⲙ̅ⲡϥ̅ⲉⲓⲱⲧ ϥⲛⲁⲉⲣⲏϩ ⲁϩⲉⲛⲡⲉⲑⲁⲩ ϥⲛⲁⲣ̅ⲙⲉⲗⲉⲧⲁ ⲛ̅ϩⲉⲛϣⲉϫⲉ ⲉⲩⲣ̅ⲃⲟⲟⲛⲉ <span style=
  "color:#b00e23">(ⲕ̅ⲏ̅)</span> ⲡⲉⲧϣⲡⲧⲱⲣⲉ ⲛ̅ⲟⲩⳉⲙ̅ⳉⲉⲗ ⲛ̅ⲁⲑⲏⲧ ⲁϥϣⲱⲥ ⲙ̅ⲡⲛⲟⲙⲟⲥ
  ⲧⲧⲁⲡⲣⲟ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲱⲙⲕ̅ ⲛ̅ϩⲉⲛϣⲱⲥ <span style=
  "color:#b00e23">(ⲕ̅ⲑ̅)</span> ⲥⲉⲛⲁⲥⲁⲃⲧⲉ ⲛ̅ϩⲉⲛⲙⲁⲥⲧⲓⲅⲝ ⲛ̅ϩⲉⲛⲁⲧⲉⲙⲁϩⲧⲉ ⲁⲟⲩ
  ϩⲉⲛⲙⲁⲕϩⲥ̅ ⳉⲛ̅ ⲛ̅ⲏⲓ̈ ⲛ̅ ⲛ̅ⲁⲑⲏⲧ</p>

  <h3 id="proverbs20">20</h3>

  <p><span style="color:#b00e23">(ⲁ̅)</span> ⲟⲩⲁⲧⲉⲙⲁϩⲧⲉ ⲡⲉ ⲡⲏⲣⲡ ⲁⲟⲩ ⲟⲩϣⲱⲥ ⲡⲉ
  ⲡϯⳉⲉ ⲟⲩⲁⲛ ⲇⲉ ⲛⲓⲙ ⲉⲧⲧⲱⲗⲙⲉ ⳉⲛ̅ ⲛⲉⲓ̈ ⲛⲁⳉⲱⲡⲉ ⲉⲛ ⲛ̅ⲥⲁⲃⲉ <span style=
  "color:#b00e23">(ⲃ̅)</span> ⲡⲛⲟⲩⲕⲥ̅ ⲛ̅ⲟⲩⲣ̅ⲣⲟ ϣⲁⲃⲉ ⲉⲛ ⲁⲡϭⲱⲛⲧ ⲛ̅ⲟⲩⲙⲟⲩⲉⲓ ⲡⲉⲧⲧⲱⲃⲥ
  ⲇⲉ ⲙ̅ⲙⲁϥ ⲁⲟⲩ ⲉⲧⲧⲏⳉ ⲛⲉⲙⲉϥ ⲁϥⲣ̅ⲛⲁⲃⲉ ⲁⲧϥ̅ⲯⲩⲭⲏ ⲙ̅ⲙⲓⲛ ⲙ̅ⲙⲁϥ <span style=
  "color:#b00e23">(ⲅ̅)</span> ⲡⲉⲁⲩ ⲙ̅ⲡⲣⲱⲙⲉ ⲡⲉ ⲥⲉϩⲱϥ ⲁⲃⲁⲗ ⲛ̅ϩⲉⲛⲥⲁϩⲟⲩ ⲁⲑⲏⲧ ⲇⲉ ⲛⲓⲙ
  ⳉⲁⲣⲉϥⲙⲟⲩϫϭ̅ ⳉⲛ̅ ⲛⲉⲓ̈ <span style="color:#b00e23">(ⲇ̅)</span> ⲙⲁⲣⲉ ⲡⲣⲉϥϫⲛⲟ
  ​ϣⲓⲡⲉ ⲉⲩⲛⲁϭⲛⲉϭ ⲙ̅ⲙⲁϥ ⲧⲉⲓ̈ ⲁⲛ ⲧⲉ ⲧⳉⲉ ⲙ̅ⲡⲉⲧⲁϥϫⲓ ⲥⲟⲩⲟ ⲁⲙⲏⲥⲉ ⳉⲙ̅ ⲡⲱⲥⳉ
  <span style="color:#b00e23">(ⲉ̅)</span> ⲟⲩⲙⲁⲩ ⲉϥϣⲁⲕϩ̅ ⲡⲉ ⲡϣⲁϫⲛⲉ ⳉⲙ̅ ⲫⲏⲧ
  ⲙ̅ⲡⲣⲱⲙⲉ ⲡⲣⲱⲙⲉ ⲇⲉ ⲛ̅ⲥⲟⲫⲟⲥ ⲛⲁⲛ̅ⲧϥ̅ ⲁϩⲣⲏⲓ̈ <span style=
  "color:#b00e23">(ⲋ̅)</span> ⲟⲩⲛⲁϭ ⲡⲉ ⲡⲣⲱⲙⲉ ⲁⲟⲩ ⲡⲣⲱⲙⲉ ⲛ̅ⲛ̅ⲁⲏⲧ ⲧⲁⲉⲓⲏⲟⲩ ⲟⲩϩⲱⲃ ⲇⲉ
  ⲡⲉ ⲁϭⲓⲛⲉ ⲛ̅ⲟⲩⲣⲱⲙⲉ ⲙ̅ⲡⲓⲥⲧⲟⲥ <span style="color:#b00e23">(ⲍ̅)</span> ⲡⲉⲧⲙⲁϩⲉ
  ⲉϥⲟⲩⲁⲁⲃⲉ ⳉⲛ̅ ⲟⲩⲇⲓⲕⲁⲓⲟⲥⲩⲛⲏ ϥⲛⲁⲕⲟⲩ ⲛ̅ⲛⲉϥϣⲏⲣⲉ ⲙ̅ⲙⲁⲕⲁⲣⲓⲟⲥ <span style=
  "color:#b00e23">(ⲏ̅)</span> ⲁϣⲁ ⲟⲩⲣ̅ⲣⲟ ⲛ̅ⲇⲓⲕⲁⲓⲟⲥ ϩⲙⲉⲥ ϩⲓ ⲟⲩⲑⲣⲟⲛⲟⲥ ⲙⲁⲣⲉ ⲗⲁⲩⲉ
  ⲙ̅ⲡⲉⲑⲁⲩ ⲉⲓ ⲛ̅ⲛⲁϩⲣⲉϥ <span style="color:#b00e23">(ⲑ̅)</span> ⲛⲓⲙ ⲡⲉⲧⲛⲁϣⲟⲩϣⲟⲩ
  ⲙ̅ⲙⲁϥ ⲉⲡϥ̅ϩⲏⲧ ⲟⲩⲁⲁⲃⲉ ⲏ ⲛⲓⲙ ⲡⲉⲧⲛⲁⲣ̅ⲡⲁⲣϩⲏⲥⲓⲁⲍⲉ ⲙ̅ⲙⲁϥ ⲉϥϫⲟⲩ ⲙ̅ⲙⲁⲥ ϫⲉ ϯⲟⲩⲁⲃⲉ
  ⲁⲛⲁⲃⲉ ⲡⲟⲩⲁⲉⲓⲛⲉ ⲛⲁⲱϫⲛⲉ ⲙ̅ⲡⲉⲧϫⲉ ⲡⲉⲧϩⲁⲩ ⲥⲉ ⲡⲉϥⲉⲓⲱⲧ ⲙⲛ̅ ⲧϥ̅ⲙⲱ ⲛ̅ⲁⲗⲟⲩ ⲛ̅ⲛⲉϥⲃⲉⲗ
  ⲛⲁⲛⲟ ⲁⲩⲕⲉⲕⲉ ⲟⲩⲙⲉⲣⲓⲥ ⲉⲩϭⲗⲁⲙ ⲁⲧⳉⲡⲁⲥ ⲛ̅ⳉⲁⲣⲡ ⲥⲛⲁⲥⲁⲩⲧⲛⲉ ⲉⲛ ⳉⲛ̅ ⲧⲥ̅ⳉⲁⲓ̈ⲉⲓ ⲙⲛ̅ϫⲟⲟⲥ
  ϫⲉ ϯⲛⲁⲧⲟⲩⲟⲩⲃⲉ ⲙ̅ⲡϫⲁϫⲉ ⲁⲗⲗⲁ ⲣ̅ϩⲩⲡⲟⲙⲓⲛⲉ ⲁⲡⲛⲟⲩⲛⲧⲉ ϫⲁϥⲛⲁⲣ̅ⲃⲟⲏⲑⲉⲓ ⲁⲣⲁⲕ
  <span style="color:#b00e23">(ⲓ̅)</span> ⲟⲩⲛⲁϭ ⲛ̅ⳉⲓ ⲙⲛ̅ ⲟⲩⳉⲏⲙ ⲁⲟⲩ ⲁⲉⲓⲡⲉ ⲥⲛ̅ⲧⲉ
  ϩⲉⲛⲁⲕⲁⲑⲁⲣⲧⲟⲛ ⲛⲉ ⲙ̅ⲡⲙ̅ⲧⲟ ⲁⲃⲁⲗ ⲙ̅ⲡⲛⲟⲩⲧⲉ ϩⲓ ⲟⲩⲥⲁⲡ <span style=
  "color:#b00e23">(ⲓ̅ⲁ̅)</span> ⲁⲟⲩ ⲡⲉⲧⲉⲓⲣⲉ ⲛ̅ⲛⲉⲓ̈ ⲥⲉⲛⲁⲥⲁⲛϩϥ̅ ⳉⲛ̅ ⲛⲉϥⲙⲉⲩⲉ
  ⲟⲩⳉⲣ̅ϣⲓⲣⲉ ⲁϥϣⲁⲙⲁϩⲉ ⲙⲛ̅ ⲡⲉⲧⲟⲩⲁⲁⲃⲉ ⳉⲁⲣⲉ ⲛⲉϥⳉⲱⲟⲩ ⲥⲁⲩⲧⲛⲉ <span style=
  "color:#b00e23">(ⲓ̅ⲃ̅)</span> ⲡⲙⲉⲉϫⲉ ⲡⲉⲧⲥⲱⲧⲙⲉ ⲁⲟⲩ ⲡⲃⲉⲗ ⲡⲉⲧⲛⲟ ⲛ̅ϩⲃⲏⲟⲩⲉ ⲇⲉ
  ⲙ̅ⲡⲛⲟⲩⲛⲧⲉ ⲛⲉ ⲙ̅ⲡⲥⲛⲟ <span style="color:#b00e23">(ⲓ̅ⲅ̅)</span> ⲙⲛ̅ⲙⲉⲣⲉ ⲡⲉⲑⲁⲩ
  ⲙⲏⲡⲟⲧⲉ ⲕⲧⲉⲕⲟ ⲟⲩⲉⲛ ⲇⲉ ⲛ̅ⲛⲉⲕⲃⲉⲗ ⲕⲥⲱⲛⲧ ⲁⲛⲉⲧⲥⲟⲩⲧⲁⲛⲧ <span style=
  "color:#b00e23">(ⲕ̅ⲅ̅)</span> ⲧⲃⲁⲧⲉ ⲙ̅ⲡϫⲁⲉⲓⲥ ⲡⲉ ⳉⲓ ⲥⲛⲟ ⲁⲩⲟ ⲛⲁⲛⲟⲩ ⲟⲩⲙⲁⳉⲉ ⲉⲛ
  ⲛ̅ⲕⲣⲁϥ ⲙ̅ⲡϥ̅ⲙⲧⲟ ⲁⲃⲁⲗ <span style="color:#b00e23">(ⲕ̅ⲇ̅)</span> ⲁⲣⲉ ⲛ̅ⳉⲱⲟⲩ
  ⲙ̅ⲡⲣⲱⲙⲉ ⲥⲟⲩⲧⲱⲛ ϩⲓⲧⲙ̅ ⲡⲛⲟⲩⲧⲉ ⲁⲣⲉ ⲡⲣⲱⲙⲉ ⲇⲉ ⲛⲁⲣ̅ⲛⲟⲓ̈ⲉ ⲛ̅ⲛⲉϥⳉⲱⲟⲩ ⲛ̅ⲉⳉ ⲛ̅ⳉⲉ
  <span style="color:#b00e23">(ⲕ̅ⲉ̅)</span> ⲟⲩϭⲁⲣϭϥ̅ ⲙ̅ⲡⲣⲱⲙⲉ ⲡⲉ ϣⲡⲱⲡ ⲁⲃⲁⲗ ⳉⲛ̅
  ⲛⲉϥϩⲛⲁⲩⲉ ⳉⲛ̅ ⲟⲩϭⲗⲁⲙ ⲙⲛ̅ⲛ̅ⲥⲉ ⲧϥ̅ϣⲡⲱⲡ ⲅⲁⲣ ⳉⲁⲣⲉⲥⳉⲱⲡⲉ ϥⲣ̅ϩⲧⲏϥ <span style=
  "color:#b00e23">(ⲕ̅ⲋ̅)</span> ⲡⲣⲉϥⳉⲱⳉ ⲛ̅ⲛ̅ⲁⲥⲉⲃⲏⲥ ⲡⲉ ⲟⲩⲣ̅ⲣⲟ ⲛ̅ⲥⲟⲫⲟⲥ ⲁⲟⲩ
  ⳉⲁⲣⲉϥⲉⲓⲛⲉ ⲁϫⲱⲟⲩ ⲛ̅ⲟⲩⲕⲁⲧ ⲙ̅ⲡⲉⲑⲁⲩ <span style="color:#b00e23">(ⲕ̅ⲍ̅)</span>
  ⲡⲟⲩⲁⲉⲓⲛⲉ ⲙ̅ⲡⲛⲟⲩⲛⲧⲉ ⲡⲉ ⲧⲡⲛⲟⲏ ⲛ̅ⲛ̅ⲣⲱⲙⲉ ⲡⲣⲉϥⲙⲟⲩϣⲧ ⲛ̅ⲛ̅ⲧⲁⲙⲓⲟⲛ ⲛ̅ⲧⳉⲓ <span style=
  "color:#b00e23">(ⲕ̅ⲏ̅)</span> ⲧⲙⲛ̅ⲧⲛⲁⲉ ⲙⲛ̅ ⲧⲙⲓⲉ ⲡⲉ ⲡⲉⲣⲏϩ ⲛ̅ⲟⲩⲣ̅ⲣⲟ ⲁⲟⲩ
  ⲧⲇⲓⲕⲁⲓⲟⲥⲩⲛⲏ ⲛⲁⲕⲧⲟ ⲁⲡϥ̅ⲑⲣⲟⲛⲟⲥ <span style="color:#b00e23">(ⲕ̅ⲑ̅)</span>
  ⲡⲕⲟⲥⲙⲟⲥ ⲛ̅ⲛ̅ϣⲏⲣⲉ ⳉⲏⲙ ⲡⲉ ⲧⲥⲟⲫⲓⲁ ⲡⲉⲁⲩ ⲇⲉ ⲛ̅ⲛ̅ⳉⲗ̅ⲗⲁⲉⲓ ⲡⲉ ⲡⲥⲁⲩⲛⲉ <span style=
  "color:#b00e23">(ⲗ̅)</span> ϩⲉⲛⲕⲗ̅ⲗ̅ⲁⲙⲉ ⲙⲛ̅ ϩⲉⲛⳉⲱϣϥ ⲛⲉⲧⲛⲁⲧⲱⲙⲧ ⲁⲛⲉⲧϩⲁⲩ
  ϩⲉⲛⲡⲗⲏⲅⲏ ⲇⲉ ⲁⲛⲧⲁⲙⲓⲟⲛ ⲛ̅ⳉⲏⲧⲟⲩ</p>

  <h3 id="proverbs21">21</h3>

  <p><span style="color:#b00e23">(ⲁ̅)</span> ⲛ̅ⲧⳉⲉ ⲙ̅ⲡⲟⲩⲁⲉⲓ ⲛ̅ⲟⲩⲙⲁⲩ ⲧⲉⲓ̈ ⲧⲉ ⲧⳉⲉ
  ⲉⲧⲉ ⲫⲏⲧ ⲙ̅ⲡⲣ̅ⲣⲟ ⳉⲛ̅ ⲧϭⲓϫ ⲙ̅ⲡⲛⲟⲩⲧⲉ ⲁⲟⲩ ⲡⲙⲁ ⲉⲧϥ̅ⲟⲩⲱⳉⲉ ⲁⲧϥ̅ⲥⲱⲛⲧ ⲁⲣⲁϥ ⳉⲁⲣⲉϥⲣⲉⲕⲧϥ̅
  ⲁⲣⲁϥ <span style="color:#b00e23">(ⲃ̅)</span> ⲁⲣⲉ ⲣⲱⲙⲉ ⲛⲓⲙ ⲧⲁⲉⲓⲏⲟⲩ ⲛⲉϥ
  ⲟⲩⲁⲉⲉⲧϥ̅ ⲡⲛⲟⲩⲧⲉ ⲇⲉ ⲡⲉⲧⲥⲁⲩⲛⲉ ⲛ̅ⲛ̅ϩⲏⲧ <span style="color:#b00e23">(ⲅ̅)</span>
  ⲁⲣ̅ⲧⲙⲓⲉ ⲁⲟⲩ ⲁϫⲓ ⲧⲙⲓⲉ ⲥⲉⲥⲁⲧⲡ ⲛ̅ⲛⲁϩⲣⲙ̅ ⲡⲛⲟⲩⲛⲧⲉ ⲛ̅ϩⲟⲩⲟ ⲁⲩⲥⲛⲁϥ ⲛ̅ⲑⲩⲥⲓⲁ
  <span style="color:#b00e23">(ⲇ̅)</span> ⲟⲩⲣⲱⲙⲉ ⲛ̅ϫⲁⲥⲓϩⲏⲧ ⲁϫⲛ̅ ⲟⲩϣⲱⲥ ⲟⲩⲛⲁⳉⲧ
  ϩⲏⲧ ⲡⲉ ⲡⲟⲩⲁⲉⲓⲛⲉ ⲇⲉ ⲛ̅ⲛ̅ⲁⲥⲉⲃⲏⲥ ⲛⲉ ⲛ̅ⲛⲁⲃⲉ <span style=
  "color:#b00e23">(ⲉ̅)</span> <span style="color:#b00e23">(ⲋ̅)</span> ⲡⲉⲧϯϭⲁⲙ
  ⲛ̅ⲟⲩⲥⲁⲩϩⲥ̅ ⳉⲛ̅ ⲟⲩⲗⲉⲥ ⲛ̅ϭⲁⲗ ⲁϥⲡⲏⲧ ⲥⲉ ϩⲉⲛⲡⲉⲧϣⲟⲩⲉⲓⲧ ⲁⲟⲩ ϥⲛⲏⲩ ⲁϫⲛ̅ ⲙ̅ⲡⲁⲥⳉϥ̅
  ⲙ̅ⲡⲙⲟⲩ <span style="color:#b00e23">(ⲍ̅)</span> ⲡⲧⲉⲕⲟ ⲛⲁϭⲁⲉⲓⲗⲉ ⲁⲛⲁⲥⲉⲃⲏⲥ
  ⲥⲉⲟⲩⲱⳉⲉ ⲅⲁⲣ ⲉⲛ ⲁⲣ̅ⲧⲙⲓⲉ <span style="color:#b00e23">(ⲏ̅)</span> ⲡϫⲁⲉⲓⲥ ⲛⲁϫⲁⲩ
  ⲛ̅ϩⲉⲛⳉⲱⲟⲩ ⲉⲩϭⲁⲩϭ ⲛ̅ⲛⲉⲧϭⲁⲩϭ ⲛⲉϥϩⲃⲏⲟⲩⲉ ⲇⲉ ⲧⲃ̅ⲃⲟⲩⲁⲉⲓⲧ ⲁⲟⲩ ⲥⲉⲥⲟⲩⲧⲱⲛ <span style=
  "color:#b00e23">(ⲑ̅)</span> ⲛⲁⲛⲟⲩ ⲟⲩⲱϩ ⳉⲛ̅ ⲟⲩⲕⲗ̅ϫⲉ ⲛ̅ⲟⲩ​ϫⲙ̅ⲡⲏⲉⲓ ⳉⲛ̅
  ⲟⲩⲇⲓⲕⲁⲓⲟⲥⲩⲛⲏ ⲛ̅ϩⲟⲩⲟ ⲁⲟⲩⲱϩ ⳉⲙ̅ ϩⲉⲛⲙⲁ ⲉⲩϫⲏⳉ ⲙⲛ̅ ⲟⲩⲏⲓ̈ ⲛ̅ⲃⲣ̅ⲣⲉ ⳉⲛ̅ ⲟⲩⲙⲓⳉⲉ
  <span style="color:#b00e23">(ⲓ̅)</span> ⲙⲛ̅ ⲗⲁⲩⲉ ⲛⲁⲛⲁⲉ ⲛ̅ⲧⲯⲩⲭⲏ ⲙ̅ⲡⲁⲥⲉⲃⲏⲥ
  ⲛ̅ⲛⲉⲧⲛⲟ ⲁⲣⲁⲥ <span style="color:#b00e23">(ⲓ̅ⲁ̅)</span> ​ⲉⲁⲧⲉⲙⲁϩⲧⲉ ϯⲁⲥⲉ ⲡⲃⲁⲗ
  ϩⲏⲧ ⲛⲁⲧⲉⲃⲟ ⲛ̅ϩⲟⲩⲟ ⲡⲥⲟⲫⲟⲥ ⲇⲉ ⲉⲧⲙ̅ⲙⲉ ⲛⲁϣⲱⲡ ⲁⲣⲁϥ ⲙ̅ⲡⲥⲁⲩⲛⲉ <span style=
  "color:#b00e23">(ⲓ̅ⲃ̅)</span> ⲡⲛⲟⲩⲛⲧⲉ ⲇⲉ ⲥⲁⲩⲛⲉ ⲛ̅ⲛ̅ϩⲏⲧ ⲛ̅ⲛ̅ⲁⲥⲉⲃⲏⲥ ⲁⲟⲩ
  ⳉⲁⲣⲉϥⳉⲱⲥϥ̅ ⲛ̅ⲛ̅ⲁⲥⲉⲃⲏⲥ ⳉⲛ̅ ϩⲉⲛⲡⲉⲧϩⲁⲩ <span style="color:#b00e23">(ⲓ̅ⲅ̅)</span>
  ⲡⲉⲧϩⲱϫⲧ ⲛ̅ⲛⲉϥⲙⲉⲉϫⲉ ⲁⲧⲙⲛ̅ⲥⲱⲧⲙⲉ ⲁⲩϩⲏⲕⲉ ⲡⲉⲓ̈ ⲛⲁⲱϣ ⲁϩⲣⲏⲓ̈ ⲁⲡⲛⲟⲩⲛⲧⲉ ϥⲧⲙ̅ⲥⲱⲧⲙⲉ ⲁⲣⲁϥ
  <span style="color:#b00e23">(ⲓ̅ⲇ̅)</span> ⳉⲁⲣⲉ ⲟⲩϯ ⳉⲛ̅ ⲟⲩϩⲱⲡ ⲕⲧⲟ ⲁⲃⲁⲗ
  ⲛ̅ϩⲉⲛⲟⲣⲅⲏ ⲡⲉⲧϯⲥⲟ ⲇⲉ ⲁϯ ⲇⲱⲣⲟⲛ ⲛⲁⲧⲟⲩⲛⲟⲩⲥ ⲟⲩϭⲱⲛⲧ ⲉϥⲛⲁⳉⲧ <span style=
  "color:#b00e23">(ⲓ̅ⲉ̅)</span> ⲡⲟⲩⲛⲁϥ ⲛ̅ⲛ̅ⲇⲓⲕⲁⲓⲟⲥ ⲡⲉ ⲣ̅ ⲫⲉⲡ ⲡⲣⲱⲙⲉ ⲇⲉ
  ⲙ̅ⲡⲁⲣⲁⲛⲟⲙⲟⲥ ⲛⲁϩⲉⲓ̈ⲉ ⲁϩⲉⲛⲡⲉⲑⲁⲩ ⲟⲩⲛ̅ ⲟⲩⳉⲟ ⲇⲉ ⲉϥϩⲁⲩ ⲛⲁⳉⲱⲡⲉ ⲛ̅ⲛ̅ⲣⲉϥⲣ̅ⲃⲟⲟⲛⲉ
  <span style="color:#b00e23">(ⲓ̅ⲋ̅)</span> ⲡⲣⲱⲙⲉ ⲇⲉ ⲉⲧⲥⲁⲣⲙⲉ ⳉⲛ̅ ⲛ̅ⳉⲱⲟⲩ
  ⲛ̅ⲧⲇⲓⲕⲁⲓⲟⲥⲩⲛⲏ ϥⲛⲁⳉⲱⲡⲉ ⳉⲛ̅ ⲧⲥⲁⲩϩⲥ̅ ⲛ̅ⲛ̅ϫⲱⲱⲣⲉ <span style=
  "color:#b00e23">(ⲓ̅ⲍ̅)</span> ⲡⲣⲱⲙⲉ ⲉⲧϣⲁⲁⲧ ⲙⲉⲉⲓⲉ ⲛ̅ⲟⲩⲛⲁϥ ⲡⲉⲧⲙⲉⲓ̈ⲉ ⲇⲉ
  ⲛ̅ⲟⲩⲇⲱⲣⲟⲛ ⲙⲛ̅ ⲟⲩⲙⲛ̅ⲧⲣⲙ̅ⲙⲁⲟ ⲁⲧⲉⲕⲥ̅ ⲁⲩⲧⲱⲙⲉ ⲟⲩⲁⲥⲉⲃⲏⲥ ⲡⲉ <span style=
  "color:#b00e23">(ⲓ̅ⲏ̅)</span> ⲡⲁⲣⲁⲛⲟⲙⲟⲥ ⳉⲁⲥϥ ⲧⲙ̅ ⲡⲇⲓⲕⲁⲓⲟⲥ <span style=
  "color:#b00e23">(ⲓ̅ⲑ̅)</span> ⲛⲁⲛⲟⲩ ⲟⲩⲱϩ ϩⲓ ⲡϫⲁⲉⲓⲉ ⲛ̅ϩⲟⲩⲟ ⲁⲩⲱϩ ⲙⲛ̅ ⲟⲩⲥϩⲓⲙⲉ
  ⲛ̅ⲣⲉϥⲙⲓⳉⲉ ⲁⲟⲩ ⲛ̅ⲣⲉϥⲥⲁϩⲟⲩ <span style="color:#b00e23">(ⲕ̅)</span> ⲟⲩⲛ̅ ⲟⲩⲉϩⲟ
  ⲉϥⲥⲁⲧⲡ̅ ⲛⲁⳉⲱⲡⲉ ϩⲓⲣⲛ̅ ⲧⲧⲁⲡⲣⲟ ⲙ̅ⲡⲥⲟⲫⲟⲥ ⲛ̅ⲣⲱⲙⲉ ⲇⲉ ⲛ̅ⲁⲑⲏⲧ ⲛⲁⲁⲙⲕϥ̅ <span style=
  "color:#b00e23">(ⲕ̅ⲁ̅)</span> ⲡⳉⲟ ⲛ̅ⲧⲇⲓⲕⲁⲓⲟⲥⲩⲛⲏ ⲙⲛ̅ ⲧⲙⲛ̅ⲧⲛⲁ​ⲉ ⲛⲁⲧⲉϩⲟ ⲡⲱⲛⳉ ⲙⲛ̅
  ​ⲡⲉⲁⲩ <span style="color:#b00e23">(ⲕ̅ⲃ̅)</span> ⲁ ⲡⲥⲟⲫⲟⲥ ⲧⲁⲗⲟ ⲁϫⲛ̅ ⲙ̅ⲡⲟⲗⲓⲥ
  ⲉⲧϫⲁⲥⲉ ⲁⲟⲩ ⲁϥⳉⲁⲣⳉⲣⲉ ⲙ̅ⲡϫⲓⲥⲉ ⲉⲧⲉ ⲛ̅ⲁⲥⲉⲃⲏⲥ ⲕⲟⲩ ⲛ̅ϩⲧⲏⲟⲩ ⲁⲣⲁϥ <span style=
  "color:#b00e23">(ⲕ̅ⲅ̅)</span> ⲡⲉⲧⲉⲣⲏϩ ⲁⲣⲱϥ ⲙⲛ̅ ⲡⲗⲉⲥ ⲁϥⲉⲣⲏϩⲧⲉ ⲁⲧϥ̅ⲯⲩⲭⲏ
  <span style="color:#b00e23">(ⲕ̅ⲇ̅)</span> ⲡⲛⲁⳉⲧⲙ̅ⲙⲉ ⲙⲛ̅ ⲡⲃⲁⲃⲉ ⲣⲱⲙⲉ ⲡⲗⲟⲓⲙⲟⲥ
  ⲣⲛ̅ⲧϥ̅ ⲡⲣⲉϥⲙⲓⲥ ⲡⲉⲑⲁⲩ ⲇⲉ ⲟⲩⲡⲁⲣⲁⲛⲟⲙⲟⲥ ⲡⲉ <span style=
  "color:#b00e23">(ⲕ̅ⲉ̅)</span> ⳉⲁⲣⲉ ⲛⲉⲡⲓⲑⲩⲙⲉⲓⲁ ⲙⲟⲩⲟⲩⲧ ⲡⲣⲉϥϫⲛⲟ ⲛⲉϥⲥⲟⲩⲧⲱⲛ ⲧⲟⲟⲧϥ̅
  ⲅⲁⲣ ⲁⲃⲁⲗ ⲁⲣ̅ ⲗⲁⲩⲉ <span style="color:#b00e23">(ⲕ̅ⲋ̅)</span> ⲡⲁⲥⲉⲃⲏⲥ
  ⲣ̅ⲉⲡⲓⲑⲩⲙⲉⲓ ⲁϩⲉⲛⲉⲡⲓⲑⲩⲙⲉⲓⲁ ⲉⲩϩⲁⲩ ⲙ̅ⲡϩⲟⲟⲩⲉ ⲧⲏⲣϥ ⲡⲇⲓⲕⲁⲓⲟⲥ ⲇⲉ ⲛⲁⲉ ⲁⲟⲩ ϥϣⲛ̅ϩⲧⲏϥ
  ⲁϫⲛ̅ ⲱϫⲛⲉ <span style="color:#b00e23">(ⲕ̅ⲍ̅)</span> ⲧⲃⲁⲧⲉ ⲙ̅ⲡϫⲁⲉⲓⲥ ⲧⲉ ⲛ̅ⲑⲩⲥⲓⲁ
  ⲛ̅ⲛ̅ⲁⲥⲉⲃⲏⲥ ⲕⲁⲓ ⲅⲁⲣ ⲁⲩⲧⲉⲗⲟ ⲙ̅ⲙⲁⲩ ⲁϩⲣⲏⲓ̈ ⳉⲛ̅ ⲟⲩⲙⲛ̅ⲧⲁⲧϩⲉⲡ <span style=
  "color:#b00e23">(ⲕ̅ⲏ̅)</span> ⲙ̅ⲙⲛ̅ⲧⲣⲉ ⲛ̅ϭⲁⲗ ⲛⲁⲧⲉⲕⲟ ⲡⲣⲱⲙⲉ ⲇⲉ ⲛ̅ⲥⲧⲙⲏⲧ ⲛⲁϣⲉϫⲉ
  ⲉϥϯϩⲧⲏϥ <span style="color:#b00e23">(ⲕ̅ⲑ̅)</span> ⲡⲣⲱⲙⲉ ⲇⲉ ⲛ̅ⲁⲥⲉⲃⲏⲥ ⳉⲁⲣⲉϥⲧⲉϩⲟ
  ⲡϥ̅ϩⲱ ⲁⲣⲉⲧϥ̅ ⳉⲛ̅ ⲟⲩⲙⲛ̅ⲧⲁⲧⲃⲉⲗ ⲡⲉⲧⲥⲟⲩⲧⲁⲛⲧ ⲇⲉ ⲛⲁⲙ̅ⲙⲉ ⲁⲛⲉϥⳉⲱⲟⲩ <span style=
  "color:#b00e23">(ⲗ̅)</span> ⲡⲉⲧⲉ ⲙⲛ̅ⲧⲉϥ ⲥⲟⲫⲓⲁ ⲟⲩⲇⲉ ⲙⲛ̅ⲧⲉϥ ⲙⲛ̅ⲧϫⲱⲣⲉ ⲟⲩⲇⲉ
  ⲙⲛ̅ⲧⲉϥ ϣⲁϫⲛⲉ ⲁⲃⲁⲗ ϩⲓⲧⲙ̅ ⲡⲛⲟⲩⲛⲧⲉ <span style="color:#b00e23">(ⲗ̅ⲁ̅)</span>
  ⲁⳉⲁⲣⲉϥⲥⲃ̅ⲧⲉ ⲟⲩϩⲧⲟ ⲁⲩϩⲱⲟⲩⲉ ⲙ̅ⲡⲟⲗⲉⲙⲟⲥ ⲁⲣⲉ ⲧⲃⲟⲏⲑⲉⲓⲁ ⲇⲉ ⲧⲙ̅ ⲡⲛⲟⲩⲛⲧⲉ</p>

  <h3 id="proverbs22">22</h3>

  <p><span style="color:#b00e23">(ⲁ̅)</span> ⲛⲁⲛⲟⲩ ⲟⲩⲣⲉⲛ ⲉⲛⲁⲛⲟⲩϥ ⲛ̅ϩⲟⲩⲟ
  ⲁⲩⲙⲛ̅ⲧⲣⲙ̅ⲙⲁⲟ ⲉⲛⲁϣⲱⲥ ⲁⲟⲩ ϩⲉⲛⲭⲁⲣⲓⲥ ⲉⲛⲁⲛⲟⲩⲟⲩ ⲛ̅ϩⲟⲩⲟ ⲁⲫⲉⲧ ⲙⲛ̅ ⲡⲛⲟⲩⲃ ⲡⲛⲟⲩⲃ ⲙⲛ̅ ⲫⲉⲧ
  ϩⲉⲛⲁⲡⲁⲧⲏ ⲛⲉ ⲛ̅ϩⲏⲇⲟⲛⲏ ⲛⲁⲛⲟⲩ ⲟⲩⲭⲁⲣⲓⲥ ⲉⲥⲥⲁⲧⲡ ⲛ̅ϩⲟⲩⲟ ⲁⲣⲁⲩ ⲙ̅ⲡⲥⲛⲟ <span style=
  "color:#b00e23">(ⲃ̅)</span> ⲁ ⲡⲣⲙ̅ⲙⲁⲟ ⲙⲛ̅ ⲫⲏⲕⲉ ⲧⲱⲙⲧ ⲁⲛⲟⲩⲉⲣⲏⲟⲩ ⲡⲛⲟⲩⲛⲧⲉ ⲇⲉ
  ⲁϥⲧⲁⲛⲁⲩ ⲙ̅ⲡⲥⲛⲟ <span style="color:#b00e23">(ⲅ̅)</span> ⲁϣⲁ ⲡⲥⲁⲃⲉ ⲛⲟ ⲁⲡⲡⲉⲑⲁⲩ
  ⲉⲩϯ ⲙ̅ⲙⲁϥ ⲛ̅ⲧⲁϥ ⲇⲉ ⳉⲁⲣⲉϥϫⲓⲥⲃⲟⲩ ⲛ̅ϩⲟⲩⲟ ⳉⲁⲣⲉ ⲛ̅ⲁⲑⲏⲧ ⲇⲉ ⲉⲓ ⲁⲃⲁⲗ ϩⲓⲧⲟⲟⲧϥ̅ ⲥⲉϯⲁⲥⲉ
  <span style="color:#b00e23">(ⲇ̅)</span> ⲧⲅⲉⲛⲉⲁ ⲛ̅ⲧⲥⲟⲫⲓⲁ ⲧⲉ ⲧϩⲛⲱϩⲉ ⲙ̅ⲡϫⲁⲉⲓⲥ
  ⳉⲁⲣⲉⲥⲧⳉⲡⲟ ⲇⲉ ⲛ̅ⲟⲩⲙⲛ̅ⲧⲣⲙ̅ⲙⲁⲟ ⲙⲛ̅ ⲟⲩⲉⲁⲩ ⲛ̅ⲱⲛⳉ <span style=
  "color:#b00e23">(ⲉ̅)</span> ϩⲉⲛⲁⲣⲁⲩ ⲙⲛ̅ ϩⲉⲛϭⲁⲣϭϥ ⲛⲉⲧϩⲓ ⲛ̅ⳉⲱⲟⲩ ⲛ̅ⲛⲉⲧϭⲁⲩϭ
  ⲡⲉⲧⲉⲣⲏϩⲧⲉ ⲇⲉ ⲁⲧϥ̅ⲯⲩⲭⲏ ⲛⲁⲥⲉϩⲱϥ ⲁⲃⲁⲗ ⲙ̅ⲙⲁⲩ <span style=
  "color:#b00e23">(ⲋ̅)</span> <span style="color:#b00e23">(ⲍ̅)</span> ⲛ̅ϩⲏⲕⲉ
  ⲛⲁⲣ̅ϫⲁⲉⲓⲥ ⲁⲛⲣⲙ̅ⲙⲁⲟ ⲁⲟⲩ ⲛ̅ⳉⲙ̅ⳉⲉⲗ ⲛⲁϯ ⲁⲙⲏⲥⲉ ⲛ̅ⲛⲟⲩϫⲓⲥⲉⲩⲉ ⲙ̅ⲙⲓⲛ ⲙ̅ⲙⲁⲩ
  <span style="color:#b00e23">(ⲏ̅)</span> ⲡⲉⲧϫⲟ ⲛ̅ⲛⲉⲧϩⲁⲩ ⲁϥⲛⲁⲱⲥⳉ ⲛ̅ⲛⲉⲧⲣ̅ⲃⲟⲟⲛⲉ
  ϥⲛⲁϫⲱⲕ ⲇⲉ ⲁⲃⲁⲗ ⲛ̅ⲧⲡⲗⲏⲅⲏ ⲛ̅ⲛⲉϥϩⲃⲏⲟⲩⲉ ⲡⲛⲟⲩⲧⲉ ⲛⲁⲥⲙⲟⲩ ⲁⲡⲣⲱⲙⲉ ⲉⲧⲣⲁⲩⲧ ⲁⲟⲩ ⲛ̅ⲣⲉϥϯ
  ϥⲛⲁϫⲱⲕ ⲇⲉ ⲁⲃⲁⲗ ⲛ̅ⲧⲙⲛ̅ⲧⲙⲁⲕⲁⲣⲓⲟⲥ ⲛ̅ⲛⲉϥϩⲃⲏⲟⲩⲉ <span style=
  "color:#b00e23">(ⲑ̅)</span> ⲡⲉⲧⲛⲁⲉ ⲛ̅ⲟⲩϩⲏⲕⲉ ⲛ̅ⲧⲁϥ ⲡⲉⲧⲟⲩⲛⲁⲥⲁⲛⲟⲩⳉϥ̅ ⲁϥϯ ⲅⲁⲣ
  ⲙ̅ⲫⲏⲕⲉ ⲁⲃⲁⲗ ⳉⲛ̅ ⲛⲉϥⲁⲉⲓⲕ ⲡⲉⲧϯ ⲇⲱⲣⲟⲛ ⲛⲁⲧⳉⲡⲟ ⲛ̅ⲟⲩϫⲣⲟ ⲙⲛ̅ ⲟⲩⲧⲁⲉⲓⲟ ⲧϥ̅ⲯⲩⲭⲏ ⲙⲉⲛ
  ⲛⲁϣⲟⲩⲟⲩⲧ ⲛ̅ⲛⲉⲧⲁϥⲧⲉⲩⲉ <span style="color:#b00e23">(ⲓ̅)</span> ϯⲕⲉ ⲁⲃⲁⲗ ⲛ̅ⲟⲩⲉ
  ⲉϥϩⲁⲩ ⳉⲛ̅ ⲟⲩⲙⲓⲉⲓϣⲉ ⲧⲁⲣⲉ ⲡϯⲧⲱⲛ ⲃⲱⲕ ⲁⲃⲁⲗ ⲛⲉⲙⲉϥ ⲁϥϣⲁϩⲙⲉⲥ ⲅⲁⲣ ⳉⲙ̅ ⲡⲙⲓⲉⲓϣⲉ
  ⳉⲁⲣⲟⲩϣⲱⲥ ⲧⲏⲣⲟⲩ <span style="color:#b00e23">(ⲓ̅ⲁ̅)</span> ⲁⲣⲉ ⲡⲛⲟⲩⲛⲧⲉ ⲙⲉⲓ̈ⲉ
  ⲛ̅ⲛ̅ϩⲏⲧ ⲉⲧⲟⲩⲁⲃⲉ ⲟⲩⲁⲛ ⲇⲉ ⲛⲓⲙ ⲉⲧⲟⲩⲁⲁⲃⲉ ⲥⲁⲧⲡ ⲛⲉϥ ⲁⲣⲉ ⲡϣⲱⲥ ⲙⲁⲁⲛⲉ ϩⲓ ⲛⲉϥⲥⲡⲁⲧⲟⲩ ⲁⲣⲉ
  ⲡⲣ̅ⲣⲟ ⲇⲉ ⳉⲙ̅ ⲡϥ̅ⲉⲙⲁϩⲧⲉ <span style="color:#b00e23">(ⲓ̅ⲃ̅)</span> ⲛ̅ⲃⲉⲗ
  ⲙ̅ⲡⲛⲟⲩⲛⲧⲉ ⲉⲣⲏϩ ⲁⲛⲣⲉϥⲁⲓⲥⲑⲁⲛⲉ ⳉⲁⲣⲉ ⲡⲡⲁⲣⲁⲛⲟⲙⲟⲥ ⲇⲉ ⳉⲱϣϥ̅ ⲛ̅ϩⲉⲛϣⲉϫⲉ <span style=
  "color:#b00e23">(ⲓ̅ⲅ̅)</span> ⳉⲁⲣⲉ ⲡⲣⲉϥϫⲛⲟ ϭⲛ̅ ⲗⲁⲉⲓϭⲉ ϥ̅ϫⲟⲟⲥ ϫⲉ ⲡⲙⲟⲩⲓ̈ ϩⲓ
  ⲛ̅ⳉⲱⲟⲩ ⲁⲟⲩ ⲥⲉⳉⲱⲧⲃⲉ ϩⲓ ⲙ̅ⲡⲗⲁⲧⲓⲁ <span style="color:#b00e23">(ⲓ̅ⲇ̅)</span>
  ⲟⲩϩⲓⲉⲓⲧ ⲉϥϣⲁⲕϩ̅ ⲧⲉ ⲧⲧⲁⲡⲣⲟ ⲙ̅ⲡⲡⲁⲣⲁⲛⲟⲙⲟⲥ ⲡⲉⲧⲁⲩⲙⲥ̅ⲧⲱϥ ⲇⲉ ϩⲓⲧⲙ̅ ⲡⲛⲟⲩⲛⲧⲉ ⲛⲁϩⲉⲓ̈ⲉ
  ⲁⳉⲣⲏⲓ̈ ⲁⲣⲁϥ ⲟⲩⲛ̅ ϩⲉⲛⳉⲱⲟⲩ ⲉⲩϩⲁⲩ ⲙ̅ⲡⲙ̅ⲧⲟ ⲁⲃⲁⲗ ⲙ̅ⲡⲣⲱⲙⲉ ⲁⲟⲩ ϥ̅ⲙⲉⲓ̈ⲉ ⲉⲛ ⲛ̅ⲕⲧⲁϥ
  ⲁⲃⲁⲗ ⲛ̅ⳉⲏⲧⲟⲩ ϣϣⲉ ⲇⲉ ⲁⲕⲧⲁⲕ ⲁⲃⲁⲗ ϩⲛ ⳉⲟ ⲛⲓⲙ ⲉⲧϭⲁⲩϭ ⲁⲟⲩ ⲉϥϩⲁⲩ <span style=
  "color:#b00e23">(ⲓ̅ⲉ̅)</span> ⲁ ⲫⲏⲧ ⲙ̅ⲡϣⲏⲣⲉ ⳉⲏⲙ ϥⲓ ϥⲁⲕⲥ̅ ⳉⲛ̅ ⲧϥ̅ⲙⲛ̅ⲧⲁⲑⲏⲧ
  ⲡϭⲉⲣⲱⲃ ⲅⲁⲣ ⲙⲛ̅ ⲧⲥⲃⲟⲩ ⲟⲩⲏⲟⲩ ⲙ̅ⲙⲁϥ <span style="color:#b00e23">(ⲓ̅ⲋ̅)</span>
  ⲡⲉⲧϩⲟⲩ ⲗⲁ ⲁⲩϩⲏⲕⲉ ⲁϥⲧⲁϣⲟ ⲛ̅ⲛⲉϥⲡⲉⲑⲁⲩ ϥⲛⲁϯ ⲇⲉ ⲛ̅ⲧϥ̅ⲙⲛ̅ⲧⲣⲙ̅ⲙⲁⲟ ⲁⲩϣⲧⲁ <span style=
  "color:#b00e23">(ⲓ̅ⲍ̅)</span> ⲣⲓⲕⲓ ⲙ̅ⲡⲕ̅ⲙⲉⲉϫⲉ ⲁⲛϣⲉϫⲉ ⲛ̅ⲛ̅ⲥⲟⲫⲟⲥ ⲁⲟⲩ ⲕⲥⲱⲧⲙⲉ
  ⲁⲛⲁϣⲉϫⲉ ⲕⲥⲙⲓⲛⲉ ⲇⲉ ⲙ̅ⲡⲕ̅ϩⲏⲧ ϫⲁⲕⲛⲁⲙ̅ⲙⲉ ⲁⲣⲁⲩ ϫⲉ ⲛⲁⲛⲟⲩⲟⲩ <span style=
  "color:#b00e23">(ⲓ̅ⲏ̅)</span> ⲁⲟⲩ ⲁⲕϣⲁⲕⲁⲩⲉ ⳉⲙ̅ ⲡⲕ̅ϩⲏⲧ ⲕⲛⲁϭⲛ̅ ϩⲏⲩ ⲥⲟⲩⲧⲱⲛⲟⲩ ⲇⲉ
  ϩⲓ ⲟⲩⲥⲁⲡ ⲁϫⲛ̅ ⲛⲉⲕⲥⲡⲁⲧⲟⲩ <span style="color:#b00e23">(ⲓ̅ⲑ̅)</span> ϫⲉⲕⲁⲁⲥ ⲁ
  ⲟⲩⲧⲱⲕ ⲛ̅ϩⲏⲧ ⲛⲁⳉⲱⲡⲉ ⲛⲉⲕ ⲁϫⲙ̅ ⲡⲛⲟⲩⲛⲧⲉ ⲁⲟⲩ ϥⲧⲁⲙⲁⲕ ⲁⲡϥ̅ⳉⲟ <span style=
  "color:#b00e23">(ⲕ̅)</span> ⲛ̅ⲧⲁⲕ ϩⲟⲩⲟⲩⲕ ⲥⲁⳉⲟⲩ ⲛⲉⲕ ⲛ̅ⳉⲛ̅ⲧ ⲥⲱⲡ ⲁⲩϣⲁϫⲛⲉ ⲙⲛ̅
  ⲟⲩⲥⲁⲩⲛⲉ <span style="color:#b00e23">(ⲕ̅ⲁ̅)</span> ϯⲧⲥⲉⲃⲟ ϭⲉ ⲙ̅ⲙⲁⲕ ⲁⲥⲟⲩⲱⲛ ⲧⲙⲓⲉ
  ⲁⲟⲩ ⲁϫⲟⲩ ⲛ̅ⲟⲩϣⲉϫⲉ ⲙ̅ⲙⲓⲉ ⲛ̅ⲛⲉⲧⲛⲁϫⲛⲟⲩⲕ ⲡϣⲁϫⲛⲉ ⲛⲁⳉⲧ ⲁⲡⲟⲩⲁⲓ̈ ⲛ̅ⲟⲩⲙⲁⲩ ⲥⲱⲧⲙⲉ ⲁϫⲓ ⲟⲩ
  ⲛ̅ⲛⲉⲧⲛⲁϫⲁⲩⲕ̅ <span style="color:#b00e23">(ⲕ̅ⲃ̅)</span> ⲙⲛ̅ϫⲓ ⲟⲩϩⲏⲕⲉ ⲛ̅ϭⲁⲛⲥ̅
  ϫⲉ ϥϣⲁⲁⲧ ⲅⲁⲣ ⲁⲟⲩ ⲙⲛ̅ⳉⲱⲥϥ ⲟⲩⲁⲥⲑⲉⲛⲏⲥ ⳉⲛ̅ ϩⲉⲛⲥⲁⲩϩⲥ̅ <span style=
  "color:#b00e23">(ⲕ̅ⲅ̅)</span> ⲡϫⲁⲉⲓⲥ ⲅⲁⲣ ⲛⲁⲣ̅ⲕⲣⲓⲛⲉⲓ ⲙ̅ⲡϥ̅ϩⲉⲡ ϥⲧⲟⲩϫⲟ ⲛ̅ⲧⲕ̅ⲯⲩⲭⲏ
  ⲁϫⲛ̅ ⲁⲥⲉ <span style="color:#b00e23">(ⲕ̅ⲇ̅)</span> ⲙⲛ̅ⲣ̅ⳉⲃⲏⲣ ⲁⲩⲣⲱⲙⲉ ⲛ̅ⲣⲉϥϭⲱⲛⲧ
  ⲙⲛ̅ⳉⲱⲡⲉ ⲇⲉ ⲙⲛ̅ ⲟⲩⳉⲃⲏⲣ ⲛ̅ⲣⲉϥⲛⲟⲩⲕ̅ⲥ <span style="color:#b00e23">(ⲕ̅ⲉ̅)</span>
  ⲙⲏⲡⲟⲧⲉ ⲕϫⲓ ⲥⲃⲟⲩ ⲁⲛⲉϥⳉⲱⲟⲩ ⲕϫⲓ ⲛ̅ϩⲉⲛⲁⲗⲟⲩ ⲛ̅ⲧⲕ̅ⲯⲩⲭⲏ <span style=
  "color:#b00e23">(ⲕ̅ⲋ̅)</span> ⲙⲛ̅ⲧⲉⲉⲕ ⲛ̅ϣⲡⲧⲱⲣⲉ ​ⲉⲁⲕϣⲓⲡⲉ ϩⲏⲧϥ̅ ⲛ̅ⲟⲩϩⲟ
  <span style="color:#b00e23">(ⲕ̅ⲍ̅)</span> ⲁⲕϣⲁⲧⲙⲛ̅ϭⲛ̅ⲧⲟⲩ ⲅⲁⲣ ⲁⲕⲛⲁⲧⲉⲩⲉ ⲧⲱ
  ⲥⲉⲛⲁϫⲓ ⲙ̅ⲡⲡⲣⲏⳉ ⲉⲧⳉⲁ ⲛⲉⲕⲥⲡⲓⲣⲉⲩⲉ <span style="color:#b00e23">(ⲕ̅ⲏ̅)</span>
  ⲙⲛ̅ⲡⲟⲩⲛⲉ ⲛ̅ⲧⲁϣ ⲁⲃⲁⲗ ⲉⲧⲁ ⲛⲉⲕⲉⲓⲁⲧⲉ ⲥⲙⲛ̅ⲧⲟⲩ <span style=
  "color:#b00e23">(ⲕ̅ⲑ̅)</span> ⲟⲩⲣⲱⲙⲉ ⲛ̅ⲣⲉϥϯϩⲧⲏϥ ⲛⲣⲉϥϭⲗⲁⲙ ⳉⲛ̅ ⲛⲉϥϩⲃⲏⲟⲩⲉ ϩⲁⲡⲥ
  ⲁⲧϥ̅ⲱϩⲉ ⲁⲣⲉⲧϥ̅ ⲁⲛⲣ̅ⲣⲁⲉⲓ ϥⲧⲙ̅ⲱϩⲉ ⲁⲣⲉⲧϥ̅ ⲁϩⲉⲛⲣⲱⲙⲉ ⲛ̅ϭⲱⲃ</p>

  <h3 id="proverbs23">23</h3>

  <p><span style="color:#b00e23">(ⲁ̅)</span> ⲁⲕϣⲁϩⲙⲉⲥ ⲁⲟⲩⲱⲙ ϩⲓ ⲧⲧⲣⲁⲡⲉⲍⲁ
  ⲛ̅ⲛ̅ϫⲱⲣⲉ ⳉⲛ̅ ⲟⲩⲛⲟⲓ̈ⲉ ⲣ̅ⲛⲟⲓ̈ⲉ ⲛ̅ⲛⲉⲧⲟⲩⲕⲟⲩ ⲙ̅ⲙⲁⲩ ⳉⲁⲣⲱⲕ <span style=
  "color:#b00e23">(ⲃ̅)</span> ⲕϩⲟⲩ ⲧⲟⲟⲧⲕ̅ ⲁⲣⲁⲩ ⲉⲕⲥⲁⲩⲛⲉ ϫⲉ ⲕⲛⲁϫⲡⲓ ⲥⲁⲃⲧⲉ ⲛ̅ϯⳉⲉ
  <span style="color:#b00e23">(ⲅ̅)</span> ⲉⳉⲱⲡⲉ ⲛ̅ⲧⲕ ⲟⲩⲁⲧⲥⲉⲓ ⲙⲛ̅ⲣ̅ⲉⲡⲓⲑⲩⲙⲉⲓ
  ⲁⲛⲉϥϭⲓ ⲛⲟⲩⲟⲟⲙⲉ ⲛⲉⲓ̈ ⲅⲁⲣ ⳉⲏⲛ ⲁⳉⲟⲩⲛ ⲁⲩⲱⲛⳉ ⲛ̅ⲛⲟⲩϫ <span style=
  "color:#b00e23">(ⲇ̅)</span> ⲙⲛ̅ⲥⲟⲩⲧⲱⲛ ⲧⲟⲟⲧⲕ ⲁⲃⲁⲗ ⲙⲛ̅ ⲟⲩⲣⲙ̅ⲙⲁⲟ ⲉⲛ̅ⲧⲕ ⲟⲩϩⲏⲕⲉ
  ⲥⲉϩⲱⲕ ⲇⲉ ⲁⲃⲁⲗ ⲙ̅ⲙⲁϥ ⳉⲙ̅ ⲡⲕ̅ϩⲏⲧ <span style="color:#b00e23">(ⲉ̅)</span> ⲉⳉⲱⲡⲉ
  ⲁⲕϣⲁⲥⲙⲛ̅ ⲉⲓⲉⲧⲕ̅ ⲁϫⲱϥ ⲛⲉϥⲟⲩⲱⲛϩ ⲁⲃⲁⲗ ⳉⲛ̅ ⲗⲁⲩⲉ ⲙ̅ⲙⲁ ⲁϥⲥⲁⲃⲧⲉ ⲅⲁⲣ ⲛⲉϥ ⲛ̅ϩⲉⲛⲧⲛ̅ϩ
  ⲛ̅ⲧⳉⲉ ⲛ̅ⲟⲩⲁⳉⲱⲙ ⲁⲟⲩ ϥⲛⲁⲕⲧⲁϥ ⲁⳉⲟⲩⲛ ⲁⲡⲏⲓ̈ ⲙ̅ⲡⲉⲧϩⲓϫⲱϥ ⲡⲱⲛⲉ ϩⲁⲣϣ ⲁⲟⲩ ⲡϣⲟⲩ ⲙⲁⲕϩ̅
  ⲛ̅ϥⲓ ⳉⲁⲣⲁϥ ⲧⲟⲣⲅⲏ ⲇⲉ ⲙ̅ⲡⲁⲑⲏⲧ ϩⲁⲣϣ ⲛ̅ϩⲟⲩⲟ ⲁⲣⲁⲩ ⲙ̅ⲡⲥⲛⲟ <span style=
  "color:#b00e23">(ⲋ̅)</span> ⲙⲛ̅ ⲟⲩⲱⲙ ⲙⲛ̅ ⲟⲩⲣⲱⲙⲉ ⲛ̅ⲉⲓⲉⲣⲃⲟⲟⲛⲉ ⲁⲟⲩ ⲙⲛ̅ⲣ̅ⲉⲡⲓⲑⲩⲙⲉⲓ
  ⲁⲛⲉϥϭⲓ ⲛ̅ⲟⲩⲙⲉ <span style="color:#b00e23">(ⲏ̅a)</span> ⲙⲛ̅ϫⲓⲧϥ̅ ⲁⳉⲟⲩⲛ ⲁⲡⲕ̅ⲏⲉⲓ
  ϫⲉ ⲛ̅ⲛⲉⲕⲟⲩⲱⲙ ⲛ̅ⲛⲉⲕⲁⲉⲓⲕ ⲛⲉⲙⲉϥ <span style="color:#b00e23">(ⲍ̅)</span> ⲛ̅ⲧⳉⲉ
  ⲅⲁⲣ ⲛ̅ⲟⲩⲉ ⲉϥⲛⲁⲱⲙⲕ̅ ⲟⲩϫⲁⲕ ⲧⲉⲓ̈ ⲧⲉ ⲧⳉⲉ ⲉⲧϥ̅ⲛⲁⲟⲩⲱⲙ ⲁⲟⲩ ϥ̅ⲥⲟⲩ <span style=
  "color:#b00e23">(ⲏ̅b)</span> ϥⲛⲁⲕⲁⲃⲁⲗ ⲅⲁⲣ ⲙ̅ⲙⲁⲩ ϥⲧⲉⲕⲟ ⲛⲉⲕϣⲉϫⲉ ⲉⲧⲛⲁⲛⲟⲩⲟⲩ
  <span style="color:#b00e23">(ⲑ̅)</span> ⲙⲛ̅ϫⲉ ⲗⲁⲩⲉ ⲁⲛⲙⲉⲉϫⲉ ⲙ̅ⲡⲁⲑⲏⲧ ⲙⲏⲡⲟⲧⲉ
  ϥⲱⲗⲕ ϣⲉ ⲥⲉ ⲛⲉⲕϣⲉϫⲉ <span style="color:#b00e23">(ⲓ̅)</span> ⲙⲛ̅ⲃⲱⲕ ⲁⳉⲟⲩⲛ ⲁϭⲱⲙ
  ⲛ̅ⲟⲣⲫⲁⲛⲟⲥ <span style="color:#b00e23">(ⲓ̅ⲁ̅)</span> ⲡⲛⲟⲩⲛⲧⲉ ⲅⲁⲣ ⲉⲧϫⲟⲟⲣⲉ
  ⲡⲉⲧⲥⲱⲧⲉ ⲙ̅ⲙⲁⲩ ⲁⲟⲩ ϥⲛⲁϫⲓ ϩⲉⲡ ⲛⲉⲙⲉⲕ ⳉⲁⲣⲁⲩ <span style=
  "color:#b00e23">(ⲓ̅ⲃ̅)</span> ϯ ⲡⲕ̅ϩⲏⲧ ⲁⲧⲥ̅ⲃⲟⲩ ⲕⲥⲁⲃⲧⲉ ⲛⲉⲕⲙⲉⲉϫⲉ ⲁⲛϣⲉϫⲉ
  ⲛ̅ⲧⲁⲓⲥⲑⲏⲥⲓⲥ <span style="color:#b00e23">(ⲓ̅ⲅ̅)</span> ⲙⲛ̅ ⲟⲩⲁⳉⲣⲉ ⲉⲕϯⲥⲃⲟⲩ
  ⲛ̅ⲟⲩⲁⲗⲟⲩ ϫⲉ ⲁⲕϣⲁⲣⲁϩⲧϥ̅ ⲛ̅ⲟⲩϭⲉⲣⲱⲃ ⲁϥⲛⲁⲙⲟⲩ ⲉⲛ <span style=
  "color:#b00e23">(ⲓ̅ⲇ̅)</span> ⲛ̅ⲧⲁⲕ ⲙⲉⲛ ⲅⲁⲣ ⲁⲕⲛⲁⲣⲱϩⲧ ⲡⲕ̅ϣⲏⲣⲉ ⳉⲛ̅ ⲟⲩϭⲉⲣⲱⲃ
  ⲕⲛⲁⲧⲟⲩϫⲟ ⲇⲉ ⲛ̅ⲧϥ̅ⲯⲩⲭⲏ ⲁⲃⲁⲗ ⳉⲙ̅ ⲡⲙⲟⲩ <span style="color:#b00e23">(ⲓ̅ⲉ̅)</span>
  ⲡⲁϣⲏⲣⲉ ⲁϣⲁ ⲡⲕ̅ϩⲏⲧ ⲣ̅ⲥⲟⲫⲟⲥ ⲕⲛⲁⲣ̅ⲉⲩⲫⲣⲁⲛⲉ ⲙ̅ⲡⲱⲓ̈ ϩⲟⲩⲟⲩⲧ <span style=
  "color:#b00e23">(ⲓ̅ⲋ̅)</span> ⲁⲟⲩ ⲧⲉ ⲛⲁⲥⲡⲁⲧⲟⲩ ϣⲉϫⲉ ⲙⲛ̅ ⲛⲉⲕⲥⲡⲁⲧⲟⲩ ⲉⳉⲱⲡⲉ
  ⲉⲩⲥⲟⲩⲧⲱⲛ <span style="color:#b00e23">(ⲓ̅ⲍ̅)</span> ⲙⲛ̅ⲧⲉ ⲡⲕ̅ϩⲏⲧ ⲕⲱϩ
  ⲁⲛⲣⲉϥⲣ̅ⲛⲁⲃⲉ ⲁⲗⲗⲁ ⲙⲁⲧⲁϣⲁϥ ⲁⲩⲙⲛ̅ⲧⲙⲁⲉⲓ ⲛⲟⲩⲛⲧⲉ ⲁⲟⲩ ⲕⳉⲱⲡⲉ ⳉⲛ̅ ⲧϩⲛⲱϩⲉ ⲙ̅ⲡϫⲁⲉⲓⲥ
  ⲙ̅ⲫⲟⲟⲩⲉ ⲧⲏⲣϥ <span style="color:#b00e23">(ⲓ̅ⲏ̅)</span> ⲁⲕϣⲁⲉⲣⲏϩ ⲅⲁⲣ ⲁⲛⲉⲓ̈
  ⲟⲩⲛ̅ ​ϩⲉⲛⲧⳉⲡⲟ ⲛⲁⳉⲱⲡⲉ ⲛⲉⲕ ⲁⲟⲩ ⲧⲕ̅ϩⲉⲗⲡⲓⲥ ⲛⲁⲱϫⲛⲉ ⲉⲛ <span style=
  "color:#b00e23">(ⲓ̅ⲑ̅)</span> ⲥⲱⲧⲙⲉ ⲡⲁϣⲏⲣⲉ ⲁⲟⲩ ⲕⲣ̅ⲥⲟⲫⲟⲥ ⲕⲣ̅ ϩⲉⲛⲙⲉⲩⲉ ⲉⲩⲥⲟⲩⲧⲱⲛ
  ⳉⲙ̅ ⲡⲕ̅ϩⲏⲧ <span style="color:#b00e23">(ⲕ̅)</span> ⲙⲛ̅ⲣ̅ⲣⲉϥϯⳉⲉ ⲁⲟⲩ ⲙⲛ̅ⲥⲟⲩⲧⲱⲛ
  ⲧⲟⲟⲧⲕ̅ ⲁⲃⲁⲗ ⳉⲛ̅ ϩⲉⲛⲥⲩⲛⲃⲟⲗⲏ ⲛ̅ⲧⲁⲩⲉ ⲉϥ <span style=
  "color:#b00e23">(ⲕ̅ⲁ̅)</span> ⲣⲉϥϯⳉⲉ ⲅⲁⲣ ⲛⲓⲙ ϩⲓ ⲡⲟⲣⲛⲟⲕⲟⲡⲟⲥ ⲛⲁⲣ̅ϩⲏⲕⲉ ⲁⲟⲩ
  ⲥⲁⲩⲏⲣⲡ ⲛⲓⲙ ⲛⲁϯ ϩⲓⲟⲟϥ ⲛ̅ϩⲉⲛⲧⲁⲉⲓⲥ <span style="color:#b00e23">(ⲕ̅ⲃ̅)</span>
  ⲥⲱⲧⲙⲉ ⲡⲁϣⲏⲣⲉ ⲥⲉ ⲡⲉⲧⲁϥⲧⳉⲡⲁⲕ ⲁⲟⲩ ⲙⲛ̅ⲣ̅ⲕⲁⲧⲁⲫⲣⲟⲛⲉⲓ ϫⲉ ⲁⲧⲕ̅ⲙⲱ ⲣ̅ⳉⲗⲗⲱ <span style=
  "color:#b00e23">(ⲕ̅ⲅ̅)</span> <span style="color:#b00e23">(ⲕ̅ⲇ̅)</span> ⳉⲁⲣⲉ
  ⲟⲩⲉⲓⲱⲧ ⲛ̅ⲇⲓⲕⲁⲓⲟⲥ ⲥⲁⲁⲛⲉⳉ ⲕⲁⲗⲱⲥ ⳉⲁⲣⲉ ⲡϥ̅ϩⲏⲧ ⲇⲉ ⲣ̅ⲉⲩⲫⲣⲁⲛⲉ ⲁϫⲛ̅ ⲟⲩϣⲏⲣⲉ ⲛ̅ⲥⲁⲃⲉ
  <span style="color:#b00e23">(ⲕ̅ⲉ̅)</span> ⲙⲁⲣⲉ ⲡⲕ̅ⲉⲓⲱⲧ ⲙⲛ̅ ⲧⲕ̅ⲙⲱ ⲣ̅ⲉⲩⲫⲣⲁⲛⲉ ⲧⲉ
  ⲧⲉⲧⲁⲥⲧⳉⲡⲁⲕ ⲣⲉϣⲉ <span style="color:#b00e23">(ⲕ̅ⲋ̅)</span> ⲡⲁϣⲏⲣⲉ ⲙⲁ ⲛⲉⲓ̈
  ⲙ̅ⲡⲕ̅ϩⲏⲧ ⲙⲁⲣⲉ ⲛⲉⲕⲃⲉⲗ ⲇⲉ ⲉⲣⲏϩ ⲁⲛⲁⳉⲱⲟⲩ <span style=
  "color:#b00e23">(ⲕ̅ⲍ̅)</span> ⲟⲩⲡⲓⲑⲟⲥ ⲅⲁⲣ ⲉϥϭⲁⲑ ⲡⲉ ⲟⲩⲏⲓ̈ ⲉⲡⲱⲕ ⲉⲛ ⲡⲉ ⲁⲟⲩ
  ⲟⲩϣⲱⲧⲉ ⲉⲥϭⲏⲩ ⲉⲥⲙⲁⲕϩ̅ ⲛ̅ⲉⲓ ⲁϩⲣⲏⲓ̈ <span style="color:#b00e23">(ⲕ̅ⲏ̅)</span>
  ⲏⲇⲏ ⲅⲁⲣ ϥⲛⲁⲧⲉⲕⲟ ϯⲛⲟⲩ ⲁⲟⲩ ⲡⲁⲣⲁⲛⲟⲙⲟⲥ ⲛⲓⲙ ⲛⲁⲱϫⲛⲉ <span style=
  "color:#b00e23">(ⲕ̅ⲑ̅)</span> ⲁⲣⲉ ⲡⲟⲩⲁⲉⲓ ⲛⲁⳉⲱⲡⲉ ⲛ̅ⲛⲓⲙ ⲁⲟⲩ ⲡⳉⲧⲁⲣⲧⲣⲉ ⲛ̅ⲛⲓⲙ ⲙⲛ̅
  ⲡϫⲓϩⲉⲡ ⲛ̅ⲛⲓⲙ ⲙⲛ̅ ​ⲛ̅ⲗⲉⲥⲭⲏ ⲉⲑⲁⲩ ⲛ̅ⲛⲓⲙ ⲁⲣⲉ ⲛ̅ⳉⲱϣϥ ⲁⲡϫⲓⲛϫⲓ ⳉⲟⲟⲡ ⲛ̅ⲛⲓⲙ ⲛⲓⲙ ⲡⲉⲧⲉ
  ⲛⲉϥⲃⲉⲗ ⲙⲁⲣϣ ⲛ̅ⲥⲛⲁϥ <span style="color:#b00e23">(ⲗ̅)</span> ⲛⲉⲧⲱⲥⲕ ⲉⲛ ⲛⲉ ⳉⲛ̅
  ⲛ̅ⲏⲣⲡ ⲛⲉⲧϣⲓⲛⲉ ϫⲉ ⲁⲣⲉ ⲙ̅ⲙⲁⲛ̅ⲥⲟⲩ ⲛⲁⳉⲱⲡⲉ ⲧⲱ <span style=
  "color:#b00e23">(ⲗ̅ⲁ̅)</span> ⲙⲛ̅ϯⳉⲉ ⳉⲛ̅ ⲛ̅ⲏⲣⲡ ⲁⲗⲗⲁ ϣⲉϫⲉ ⲙⲛ̅ ⲛ̅ⲣⲱⲙⲉ ⲛ̅ⲇⲓⲕⲁⲓⲟⲥ
  ⲁⲟⲩ ⲧⲉⲧⲛ̅ϣⲉϫⲉ ⲙⲛ̅ ⲛⲉⲧⲙⲁϩⲉ ⲁⲕϣⲁϯ ⲛⲉⲕⲃⲉⲗ ⲅⲁⲣ ⲁⲛⲫⲓⲁⲗⲏ ⲙⲛ̅ ⲛ̅ϫⲟⲩ ⲙⲛ̅ⲛ̅ⲥⲱⲥ ⲕⲛⲁⲙⲁϩⲉ
  ⲉⲕⲕⲁⲁⲕ ⲁϩⲏⲟⲩ ⲛ̅ϩⲟⲩⲟ ⲁⲩⲥⲁϩⲙⲉⲥ <span style="color:#b00e23">(ⲗ̅ⲃ̅)</span>
  ⲕⲛⲁⲣ̅ⲧⳉⲉ ⲙ̅ⲡⲉⲧⲁϥⲙⲟⲩ ⲉⲁⲩϣⲁⲁϭϥ̅ ϩⲓⲧⲛ̅ ⲟⲩϩⲁϥ ⲁⲧϥ̅ⳉⲁⲓ̈ⲉⲓ ⲁⲟⲩ ⲛ̅ⲧⳉⲉ ⲙ̅ⲡⲉⲧⲁⲩϩⲁϥ
  ⲛ̅ⲧⲉⲡ ⲡⲁϩⲥϥ̅ ⲉⲁⲧⲙⲉⲧⲟⲩⳉⲱⲗ ⲁⲣⲁϥ <span style="color:#b00e23">(ⲗ̅ⲅ̅)</span> ⲁϣⲁ
  ⲛⲉⲕⲃⲉⲗ ⲛⲟ ⲁⲧⲉⲧⲉ ⲧⲱⲕ ⲉⲛ ⲧⲉ ⲧⲕ̅ⲧⲁⲡⲣⲟ ⲛⲁϫⲟⲩ ⲛ̅ϩⲉⲛϭⲟⲩⲟⲩⲙⲉ <span style=
  "color:#b00e23">(ⲗ̅ⲇ̅)</span> ⲕⲛⲁⲣ̅ⲧⳉⲉ ⲙ̅ⲡⲉⲧⳉⲙ̅ ⲫⲏⲧ ⲛ̅ⲑⲁⲗⲁⲥⲥⲁ ⲁⲟⲩ ⲛ̅ⲧⳉⲉ
  ⲛⲟⲩⲛⲉⲉϥ ⲉϥⳉⲛ̅ ⲟⲩⲛⲁϭ ⲛ̅ϩⲁⲓ̈ⲙⲉ <span style="color:#b00e23">(ⲗ̅ⲉ̅)</span>
  ⲕⲛⲁϫⲟⲟⲥ ϫⲉ ⲛⲁⲩϯ ⲙ̅ⲙⲁⲉⲓ ⲡⲉ ⲁⲟⲩ ⲙ̅ⲡⲓⲙ̅ⲕⲁϩ ⲁⲟⲩ ⲛⲁⲩⲥⲱⲃⲉ ⲙ̅ⲙⲁⲉⲓ ⲡⲉ ⲁⲛⲁⲕ ⲇⲉ
  ⲙ̅ⲡⲓⲙ̅ⲙⲉ ⲁ ϩⲓⲧⲁⲩⲉ ⲛⲁⳉⲱⲡⲉ ⲛ̅ⲉⳉ ⲛ̅ⲛⲟ ϫⲁⲉⲓⲛⲁⲃⲱⲕ ⲧⲁϣⲓⲛⲉ ⲥⲉ ⲛⲉϯⲛⲁⲥⲱⲟⲩϩ ⲛⲉⲙⲉⲩ</p>

  <h3 id="proverbs24">24</h3>

  <p><span style="color:#b00e23">(ⲁ̅)</span> ⲙⲛ̅ⲕⲱϩ ⲁⲛ̅ⲣⲱⲙⲉ ⲉⲑⲁⲩ ⲁⲟⲩ ⲙⲛ̅ ⲟⲩⲱⳉⲉ
  ⲁⳉⲱⲡⲉ ⲛⲉⲙⲉⲩ <span style="color:#b00e23">(ⲃ̅)</span> ⲁⲣⲉ ⲡⲟⲩϩⲏⲧ ⲅⲁⲣ ⲣ̅ⲙⲉⲗⲉⲧⲁ
  ⲙ̅ⲡϭⲁⲗ ⲁⲟⲩ ⲁⲣⲉ ⲛⲟⲩⲥⲡⲁⲧⲟⲩ ⲣ̅ⲙⲉⲗⲉⲧⲁ ⲙ̅ⲡⳉⲓⲥⲉ <span style=
  "color:#b00e23">(ⲅ̅)</span> ⲉⳉⲁⲣⲟⲩⲕⲱⲧ ⲟⲩⲏⲓ̈ ⳉⲛ̅ ⲟⲩⲥⲟⲫⲓⲁ ⲁⲟⲩ ⲉⳉⲁⲣⲟⲩⲥⲉϩⲱϥ
  ⲁⲣⲉⲧϥ̅ ⳉⲛ̅ ⲟⲩⲙⲛ̅ⲧⲥⲁⲃⲉ <span style="color:#b00e23">(ⲇ̅)</span> ⲁⲟⲩ ⳉⲛ̅
  ⲟⲩⲁⲓⲥⲑⲏⲥⲓⲥ ⲉⳉⲁⲣⲟⲩⲙⲁϩ ⲛ̅ⲧⲁⲙⲓⲟⲛ ⲙ̅ⲙⲛ̅ⲧⲣⲙ̅ⲙⲁⲟ ⲛⲓⲙ ⲉⲧⲧⲁⲉⲓⲏⲟⲩ ⲁⲟⲩ ⲉⲧⲛⲁⲛⲟⲩⲟⲩ
  <span style="color:#b00e23">(ⲉ̅)</span> ⲛⲁⲛⲟⲩ ⲟⲩⲥⲟⲫⲟⲥ ⲛ̅ϩⲟⲩⲟ ⲁⲩϫⲟⲟⲣⲉ ⲁⲟⲩ
  ⲟⲩⲣⲱⲙⲉ ⲛ̅ⲣⲙ̅ⲛ̅ϩⲏⲧ ⲛ̅ϩⲟⲩⲟ ⲁⲩⲛⲁϭ ⲛ̅ⲕⲁⲉⲓⲉ <span style=
  "color:#b00e23">(ⲋ̅)</span> ⲁⳉⲁⲣⲟⲩⲣ̅ ⲟⲩⲡⲟⲗⲉⲙⲟⲥ ⳉⲛ̅ ⲟⲩⲣ̅ϩⲙ̅ⲙⲉ ⲁⲣⲉ ⲧⲃⲟⲏⲑⲉⲓⲁ ⲇⲉ
  ⳉⲙ ⲫⲏⲧ ⲛ̅ⲛ̅ⲣⲉϥϫⲓ ϣⲁϫⲛⲉ <span style="color:#b00e23">(ⲍ̅)</span> ⲁⲣⲉ ⲧⲥⲟⲫⲓⲁ ⲙⲛ̅
  ⲡⲙⲉⲉⲩⲉ ⲉⲧⲛⲁⲛⲟⲩϥ ⳉⲛ̅ ⲙ̅ⲡⲩⲗⲏ ⲛ̅ⲛ̅ⲥⲟⲫⲟⲥ <span style="color:#b00e23">(ⲏ̅)</span>
  ⲙⲁⲣⲉ ⲛ̅ⲥⲟⲫⲟⲥ ⲇⲉ ϫⲟⲩ ⲛ̅ⲟⲩⲙⲉⲩⲉ ⲁⲃⲁⲗ ⳉⲛ̅ ⲟⲩⲙⲓⲉⲓϣⲉ ⲡⲙⲟⲩ ⲛⲁⲧⲱⲙⲧ ⲁⲛⲁⲧⲥⲃⲟⲩ
  <span style="color:#b00e23">(ⲑ̅)</span> ⲡⲁⲑⲏⲧ ⲇⲉ ⲛⲁⲙⲟⲩ ⳉⲛ̅ ϩⲉⲛⲛⲁⲃⲉ
  ⲛ̅ⲁⲕⲁⲑⲁⲣⲥⲓⲁ ⲛⲁⲧⲱⲗⲙⲉ ⲁⲩⲣⲱⲙⲉ ⲛ̅ⲗⲟⲓⲙⲟⲥ <span style="color:#b00e23">(ⲓ̅)</span>
  ⳉⲛ̅ ⲟⲩϩⲟⲟⲉ ⲉϥϩⲁⲩ ⲙⲛ̅ ⲟⲩϩⲟⲟⲩⲉ ⲛ̅ⲑⲗⲓⲯⲓⲥ ϣⲁⲧϥⲱϫⲛⲉ <span style=
  "color:#b00e23">(ⲓ̅ⲁ̅)</span> ⲛⲁϩⲙⲉ ⲛⲉⲧⲟⲩϫⲓ ⲙ̅ⲙⲁⲩ ⲁⲡⲙⲟⲩ ⲁⲟⲩ ⲙⲛ̅ϯⲥⲟ ⲁⲥⲱⲧ
  ⲛⲉⲧⲟⲩⲙⲟⲩⲧ ⲙ̅ⲙⲁⲩ <span style="color:#b00e23">(ⲓ̅ⲃ̅)</span> ⲁⲕϣⲁϫⲟⲟⲥ ϫⲉ ϯⲥⲁⲩⲛⲉ
  ⲉⲛ ⲙⲡⲉⲓ̈ ⲙ̅ⲙⲉ ϫⲉ ⲡϫⲁⲉⲓⲥ ⲥⲁⲩⲛⲉ ⲁⲫⲏⲧ ⲛ̅ⲟⲩⲁⲛ ⲛⲓⲙ ⲁⲟⲩ ⲡⲉⲧⲁϥⲣ̅ⲡⲗⲁⲥⲥⲉ ⲙ̅ⲡⲛⲓϥⲉ
  ⲛ̅ⲟⲩⲁⲛ ⲛⲓⲙ ϥⲥⲁⲩⲛⲉ ⲙ̅ⲙⲁⲩ ⲧⲏⲣⲟⲩ ⲡⲉⲧⲛⲁϯ ⲙ̅ⲡⲟⲩⲉ ⲕⲁⲧⲁ ⲛⲉϥϩⲃⲏⲟⲩⲉ <span style=
  "color:#b00e23">(ⲓ̅ⲅ̅)</span> ⲡⲁϣⲏⲣⲉ ⲟⲩⲱⲙ ⲉⲃⲃⲓⲟⲩ ⲛⲁⲛⲟⲩ ⲡⲙⲟⲩⲗϩ̅ ⲅⲁⲣ ϫⲁ
  ⲧⲕ̅ϣⲟⲩⲃⲉ ⲛⲁⲕⲛ̅ⲉⲓⲉ <span style="color:#b00e23">(ⲓ̅ⲇ̅)</span> ⲁⲕⲛⲁⲣ̅ⲁⲓⲥⲑⲁⲛⲉ ⲅⲁⲣ
  ⲛ̅ϯⳉⲉ ⲁⲧⲥⲟⲫⲓⲁ ⳉⲙ̅ ⲡⲕ̅ϩⲏⲧ ⲁⲕϣⲁϭⲓⲛⲉ ⲅⲁⲣ ⲙ̅ⲙⲁⲥ ⲡⲕ̅ⲙⲟⲩ ⲛⲁⲁⲓ̈ⲉⲓ̈ ⲁⲟⲩ ⲧⲕ̅ϩⲉⲗⲡⲓⲥ
  ⲛⲁⲱϫⲛⲉ ⲉⲛ <span style="color:#b00e23">(ⲓ̅ⲉ̅)</span> ⲙ̅ⲡⲣ̅ⲧⳉⲛⲟ ⲟⲩⲁⲥⲉⲃⲏⲥ ⲁⳉⲟⲩⲛ
  ⲁⲧⲥ̅ⲕⲏⲛⲏ ⲛ̅ⲛ̅ⲇⲓⲕⲁⲓⲥ ⲁⲟⲩ ⲙⲛ̅ⲧⲟⲩⲣ̅ⲁⲡⲁⲧⲁ ⲙ̅ⲙⲁⲕ ⳉⲛ̅ ⲟⲩⲥⲓ ⲛ̅ⳉⲓ <span style=
  "color:#b00e23">(ⲓ̅ⲋ̅)</span> ⲡⲇⲓⲕⲁⲓⲟⲥ ⲅⲁⲣ ⲛⲁϩⲉⲓ̈ⲉ ⲛ̅ⲥⲁⳉϥ̅ ⲛ̅ⲥⲁⲡ ⲁⲟⲩ ϥⲧⲱⲛⲉ
  ⲛ̅ⲁⲥⲉⲃⲏⲥ ⲇⲉ ⲛⲁϩⲉⲓ̈ⲉ ⲁϩⲉⲛⲡⲉⲑⲁⲩ <span style="color:#b00e23">(ⲓ̅ⲍ̅)</span> ⲁϣⲁ
  ⲡⲕ̅ϫⲁϫⲉ ϩⲉⲓ̈ⲉ ⲙⲛ̅ⲣⲉϣⲉ ⲙ̅ⲙⲁϥ ⲁⲟⲩ ⲙⲛ̅ϫⲓⲥⲉ ⲙ̅ⲙⲁⲕ ⳉⲙ̅ ⲡϥ̅ⲥⲗⲁⲁⲧⲉ <span style=
  "color:#b00e23">(ⲓ̅ⲏ̅)</span> ϫⲉ ⲛⲉ ⲡϫⲁⲉⲓⲥ ⲛⲟ ϥⲧⲙ̅ⲣ̅ⲉⲛⲉϥ ⲁⲟⲩ ϥ̅ⲕⲧⲟ ⲡϥ̅ϭⲱⲛⲧ
  ⲁⳉⲣⲏⲓ̈ ⲁϫⲱⲕ <span style="color:#b00e23">(ⲓ̅ⲑ̅)</span> ⲙⲛ̅ⲣⲉϣⲉ ⲁϫⲛ̅
  ϩⲉⲛⲣⲉϥⲣ̅ⲡⲉⲑⲁⲩ ⲁⲟⲩ ⲙⲛ̅ⲕⲱϩ ⲁⲛⲣⲉϥⲣ̅ⲛⲁⲃⲉ <span style="color:#b00e23">(ⲕ̅)</span>
  ⲛⲉ ⲧⳉⲡⲟ ⲅⲁⲣ ⳉⲱⲡⲉ ​ⲛⲙ̅ⲡⲟⲛⲏⲣⲟⲥ ⲡⲟⲩⲁⲓ̈ⲛⲉ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲃⲱⲕ ϣⲁ ⲁⲛⲏϩⲉ
  <span style="color:#b00e23">(ⲕ̅ⲁ̅)</span> ⲡⲁϣⲏⲣⲉ ⲁⲣⲓ ϩⲛⲱϩⲉ ϩⲏⲧϥ̅ ⲙ̅ⲡⲛⲟⲩⲛⲧⲉ
  ⲙⲛ̅ ⲡⲣ̅ⲣⲟ ⲁⲟⲩ ⲙⲛ̅ⲣ̅ⲛⲁⲃⲉ ⲁⲟⲩⲁⲛ ⲙ̅ⲙⲁⲩ <span style="color:#b00e23">(ⲕ̅ⲃ̅)</span>
  ⲥⲉⲛⲁϫⲓ ⲕⲃⲁ ⲅⲁⲣ ⲛ̅ⲛ̅ⲁⲥⲉⲃⲏⲥ ⳉⲛ̅ ⲟⲩⲥⳉⲛⲉ ⲛⲓⲙ ⲇⲉ ⲡⲉⲧⲛⲁⲙⲙⲉ ⲁⲛⲧⲓⲙⲱⲣⲓⲁ ⲙ̅ⲡⲓⲥⲛⲟ ⲡϣⲏⲣⲉ
  ⲉⲧⲉⲣⲏϩ ⲁⲩϣⲉϫⲉ ϥⲛⲁⲟⲩϫⲉⲉⲓ ⲁⲡⲧⲉⲕⲟ ⲡⲉⲧⲧⲁⲙⲟ ⲇⲉ ⲉⲛ ⲙ̅ⲡϥ̅ϣⲏⲣⲉ ⲛ̅ⳉⲁⲣⲡ ⲁⲧϥ̅ⲉⲣⲏϩ ⲁⲣⲁϥ
  ⲁⲡⲡⲉⲑⲁⲩ ϥ̅ⲛⲁⲧⲉⲕⲟ ⳉⲛ̅ ⲟⲩⲥⳉⲛⲉ ⲙⲛ̅ϫⲓ ϭⲁⲗ ⲗⲁⲩⲉ ⳉⲙ̅ ⲡⲕ̅ⲗⲉⲥ ⲁⲡⲣ̅ⲣⲟ ⲁⲟⲩ ⲛⲉ ⲗⲁⲩⲉ ⲛϭⲁⲗ
  ⲉⲓ ⲁⲃⲁⲗ ⳉⲙ̅ ⲡⲕ̅ⲗⲉⲥ ⲟⲩⲥⲏϥⲉ ⲅⲁⲣ ⲡⲉ ⲡⲗⲉⲥ ⲛ̅ⲟⲩⲣ̅ⲣⲟ ⲁⲟⲩ ⲟⲩⲥⲁⲣⲝ ⲉⲛ ⲡⲉ ⲡⲉⲧⲟⲩⲛⲁⲧⲉⲉϥ
  ⲛⲉϥ ϥⲛⲁⳉⲁϣϥ​ϥ̅ ⲁⲩϣⲁⲧⲱⲃⲥ̅ ⲅⲁⲣ ⲙ̅ⲡϥ̅ϭⲱⲛⲧ ϥⲛⲁⲱϫⲛⲉ ⲛ̅ⲛ̅ϣⲏⲣⲉ ⲛ̅ⲛ̅ⲣⲱⲙⲉ ϥⲛⲁⲟⲩⲱⲙ ⲇⲉ
  ⲛ̅ϩⲉⲛⲕⲉⲥ ⲛ̅ⲣⲱⲙⲉ ⲁⲟⲩ ϥ̅ⲣⲁⲕϩⲟⲩ ⲛ̅ⲧⳉⲉ ⲛ̅ⲟⲩⲕⲱϩⲧ̅ ϩⲱⲥⲧⲉ ⲁⲧⲙ̅ⲧⲉ ⲛ̅ϣⲏⲣⲉ ⲛ̅ⲁⳉⲱⲙ
  ⲟⲩⲁⲙⲟⲩ <span style="color:#b00e23">(ⲕ̅ⲇ̅)</span> <span style=
  "color:#05537d">(30:1)</span> ⲡⲁϣⲏⲣⲉ ⲣ̅ϩⲛⲱϩⲉ ϩⲏⲧⲟⲩ ⲛ̅ⲛⲁϣⲉϫⲉ ⲉⲁⲕϣⲁⲡⲟⲩ ⲇⲉ ⲁⲣⲁⲕ
  ⲣ̅ⲙⲉⲧⲁⲛⲟⲓ̈ⲉ ⲛⲉⲓ̈ ​ⲛⲉⲧⳉⲁⲣⲉ ⲡⲣⲱⲙⲉ ϫⲟⲟⲩⲉ ​ⲛ̅ⲛⲉⲧⲣ̅ⲡⲓⲥⲧⲉⲩⲉ ⲁⲡⲛⲟⲩⲛⲧⲉ ϫⲉ ϯⲛⲁⲗⲁϭⲧ̅
  <span style="color:#b00e23">(ⲕ̅ⲉ̅)</span> <span style=
  "color:#05537d">(30:2)</span> ⲁⲛⲁⲕ ⲟⲩⲁⲑⲏⲧ ⲅⲁⲣ ⲛ̅ϩⲟⲩⲟ ⲁⲣⲱⲙⲉ ⲛⲓⲙ ⲁⲟⲩ ⲟⲩⲙⲛ̅ⲧⲥⲁⲃⲉ
  ⲛ̅ⲣⲱⲙⲉ ⲉⲛ ⲧⲉⲧⲛ̅ⳉⲏⲧ <span style="color:#b00e23">(ⲕ̅ⲋ̅)</span> <span style=
  "color:#05537d">(30:3)</span> ⲡⲛⲟⲩⲛⲧⲉ ⲡⲉⲧⲁϥⲥⲉⲃⲁⲉⲓ ⲁⲧⲥⲟⲫⲓⲁ ⲁⲟⲩ ⲁⲛⲁⲕ ⲁⲉⲓⲥⲟⲩⲱⲛ
  ⲡⲥⲁⲩⲛⲉ ⲛ̅ⲛⲉⲧⲟⲩⲁⲁⲃⲉ <span style="color:#b00e23">(ⲕ̅ⲍ̅)</span> <span style=
  "color:#05537d">(30:4)</span> ⲛⲓⲙ ⲡⲉⲧⲁϥⲃⲱⲕ ⲁϩⲣⲏⲓ̈ ⲁⲧⲡⲉ ⲁϥⲉⲓ ⲁⳉⲣⲏⲓ̈ ⲛⲓⲙ
  ⲡⲉⲧⲁϥⲥⲱⲟⲩϩ ⲛ̅ⲧⲏⲟⲩ ⲁⳉⲟⲩⲛ ⳉⲛ̅ ⲕⲟⲟⲛⲉϥ ⲛⲓⲙ ⲡⲉⲧⲁϥⲥⲱⲟⲩϩ ⲡⲙⲁⲩ ⲁⳉⲟⲩⲛ ⳉⲛ̅ ⲧϥ̅ⳉⲁⲓ̈ⲧⲉ
  ⲛⲓⲙ ⲡⲉⲧⲁϥⲉⲙⲁϩⲧⲉ ⲛ̅ⲁⲣⲏϫϥ̅ ⲙ̅ⲡⲕⲁϩ ⲛⲓⲙ ⲡⲉ ⲡϥ̅ⲣⲉⲛ ⲏ ⲡⲣⲉⲛ ⲛ̅ⲛⲉϥϣⲏⲣⲉ <span style=
  "color:#b00e23">(ⲕ̅ⲏ̅)</span> <span style="color:#05537d">(30:5)</span>
  ⲛ̅ϣⲉϫⲉ ⲧⲏⲣⲟⲩ ⲙ̅ⲡⲛⲟⲩⲛⲧⲉ ⲥⲁⲧⲡ̅ ⲁⲟⲩ ⲥⲉⲡⲁⲥⲉ ⲡⲙ̅ⲙⲉ ⲇⲉ ⲁⲡⲛⲟⲙⲟⲥ ⲟⲩⲙⲉⲩⲉ ⲡⲉ ⲉⲛⲁⲛⲟⲩϥ
  ⳉⲁⲣⲉϥⲣ̅ⲛⲁⳉⲧⲉ ⲇⲉ ⲛ̅ⲧⲁϥ ⲁⲛⲉⲧⲣ̅ϩⲛⲱϩⲉ ϩⲏⲧϥ̅ <span style=
  "color:#b00e23">(ⲕ̅ⲑ̅)</span> <span style="color:#05537d">(30:6)</span>
  ⲙⲛ̅ⲟⲩⲱϩ ⲁⲛⲉϥϣⲉϫⲉ ϫⲛ̅ ⲛⲉϥϫⲡⲓⲁⲕ ⲕⲣ̅ⲣⲉϥϫⲓ ϭⲁⲗ <span style=
  "color:#b00e23">(ⲗ̅)</span> <span style="color:#05537d">(30:7)</span> ϩⲱⲃ ⲥⲛⲟ
  ⲛⲉϯⲣ̅ⲁⲓⲧⲓ ⲙ̅ⲙⲁⲩ ⲛ̅ⲧⲟⲟⲧⲕ̅ ϫⲉ ⲛⲉⲕϥⲓ ⲙ̅ⲡⲁϩⲙⲁⲧ ⲉⲙⲡⲁϯⲙⲟⲩ <span style=
  "color:#b00e23">(ⲗ̅ⲁ̅)</span> <span style="color:#05537d">(30:8)</span> ⲙⲁⲣⲉ
  ⲟⲩϣⲉϫⲉ ⲉϥϣⲟⲩⲉⲓⲧ ⲁⲟⲩ ⲛ̅ϭⲁⲗ ⲟⲩⲉⲓ̈ⲉ ⲙ̅ⲙⲁⲉⲓ ⲙⲛ̅ϯ ⲇⲉ ⲛⲉⲓ̈ ⲛ̅ⲟⲩⲙⲛ̅ⲧⲣⲙ̅ⲙⲁⲟ ⲙⲛ̅
  ⲟⲩⲙⲛ̅ⲧϩⲏⲕⲉ ⲧⲱϣⲉ ⲛⲉⲓ̈ ⲙ̅ⲡⲉϯⲁϩⲉ ⲛⲉϥ ⲙⲛ̅ ⲡⲁⲣⲱⳉⲉ <span style=
  "color:#b00e23">(ⲗ̅ⲃ̅)</span> <span style="color:#05537d">(30:9)</span>
  ϫⲛ̅ⲛⲁⲥⲉⲓ ⲧⲁⲣ̅ⲣⲉϥϫⲓ ϭⲁⲗ ⲧⲁϫⲟⲟⲥ ϫⲉ ⲛⲓⲙ ⲡⲉⲧⲛⲟ ⲁⲣⲁⲉⲓ ⲏ ⲧⲁⲣ̅ϩⲏⲕⲉ ⲧⲁϫⲓⲟⲩⲉ ⲧⲁⲣ̅ⲁⲛⲁⳉ
  ⲙ̅ⲡⲣⲉⲛ ⲙ̅ⲡⲛⲟⲩⲛⲧⲉ <span style="color:#b00e23">(ⲗ̅ⲅ̅)</span> <span style=
  "color:#05537d">(30:10)</span> ⲙ̅ⲡⲣ̅ϯ ⲛ̅ⲟⲩⳉⲙ̅ⳉⲉⲗ ⲁⲧⲟⲟⲧϥ̅ ⲙ̅ⲡϥ̅ϫⲁⲉⲓⲥ ⲙⲏⲡⲟⲧⲉ
  ϥ̅ⲥϩⲟⲩⲱⲣⲕ ⲕⲧⲉⲕⲟ <span style="color:#b00e23">(ⲗ̅ⲇ̅)</span> <span style=
  "color:#05537d">(30:11)</span> ⳉⲁⲣⲉ ⲟⲩϣⲏⲣⲉ ⲉϥϩⲁⲩ ⲥⲁϩⲟⲩ ⲙ̅ⲡϥ̅ⲉⲓⲱⲧ ⲁⲟⲩ ⲙⲁϥⲥⲙⲟⲩ
  ⲁⲧϥ̅ⲙⲱ <span style="color:#b00e23">(ⲗ̅ⲉ̅)</span> <span style=
  "color:#05537d">(30:12)</span> ⳉⲁⲣⲉ ⲡϣⲏⲣ ⲃⲟⲩⲟⲩⲛⲉ ⲣ̅ⲕⲣⲓⲛⲉⲓ ⲙ̅ⲙⲁϥ ϩⲱⲥ ⲇⲓⲕⲁⲓⲟⲥ
  ⲡϥ̅ⳉⲟ ⲇⲉ ⲙ̅ⲡϥ̅ⲧⲃ̅ⲃⲟⲩⲁϥ <span style="color:#b00e23">(ⲗ̅ⲋ̅)</span> <span style=
  "color:#05537d">(30:13)</span> ⲟⲩϫⲁⲥⲓⲃⲉⲗ ⲡⲉ ⲟⲩϣⲏⲣⲉ ⲉϥϩⲁⲩ ⲁⲟⲩ ⳉⲁⲣⲉϥϫⲓⲥⲉ
  ⲛ̅ⲛⲉϥⲃⲱϩⲉ <span style="color:#b00e23">(ⲗ̅ⲍ̅)</span> <span style=
  "color:#05537d">(30:14)</span> ϩⲉⲛⲥⲏϥⲉ ⲛⲉ ⲛ̅ⲁⲃϩⲉ ⲙ̅ⲡϣⲏⲣⲉ ⲉⲑⲁⲩ ⲁⲟⲩ
  ϩⲉⲛⲣⲉϥϣⲟⲩⲟⲩⲧ ⲛⲉ ⲛⲉϥⲛⲉϫⲉ ϩⲱⲥⲧⲉ ⲁⲧⲉⲕⲟ ⲛ̅ⲛⲉⲧⲑⲃ̅ⲃⲓⲏⲟⲩ ⲙ̅ⲡⲕⲁϩ ⲁⲟⲩ ⲛ̅ϩⲏⲕⲉ ⲁⲃⲁⲗ ⳉⲛ̅
  ⲛ̅ⲣⲱⲙⲉ <span style="color:#b00e23">(ⲗ̅ⲏ̅)</span> <span style=
  "color:#05537d">(23)</span> ⲁⲉⲓϫⲟⲩ ϭⲉ ⲛ̅ⲛⲉⲓ̈ ⲛⲏⲧⲛⲉ ⲛ̅ⲥⲟⲫⲓⲁ ⲁⲡⲧⲉⲧⲛ̅ⲣ̅ⲛⲟⲓ̈ⲉ
  ⲛⲁⲛⲟⲩ ϫⲓϩⲟ ⲉⲛ ⳉⲛ̅ ⲟⲩϩⲉⲡ ⲟⲩⲇⲉ ⲉⲡⲓⲃⲟⲩⲗⲉⲩⲉ ⲟⲩⲁⲃⲉ ⲉⲛ <span style=
  "color:#b00e23">(ⲗ̅ⲑ̅)</span> <span style="color:#05537d">(24)</span>
  ⲡⲉⲧⲛⲁϫⲟⲟⲥ ϫⲉ ⲟⲩⲇⲓⲕⲁⲓⲟⲥ ⲡⲉ ⲡⲁⲥⲉⲃⲏⲥ ϥⲛⲁⳉⲱⲡⲉ ⲉϥⲥϩⲟⲩⲁⲣⲧ ⳉⲛ̅ ⲛ̅ⲗⲁⲟⲥ ⲁⲟⲩ ⲙ̅ⲙⲉⲥⲧⲟⲩ
  ⳉⲛ̅ ⲛ̅ϩⲉⲑⲛⲟⲥ <span style="color:#b00e23">(ⲙ̅)</span> <span style=
  "color:#05537d">(25)</span> ⲥⲉⲛⲁⲧⲁⲉⲓⲟ ⲇⲉ ⲛ̅ⲛⲉⲧϫⲡⲓⲟ ⲡⲥ̅ⲙⲟⲩ ⲉⲧⲛⲁⲛⲟⲩϥ ⲛⲏⲟⲩ ⲁϫⲱⲟⲩ
  <span style="color:#b00e23">(ⲙ̅ⲁ̅)</span> <span style=
  "color:#05537d">(26)</span> ⲥⲉⲛⲁⲙⲉⲣⲉ ⲛⲥ̅ⲡⲁⲧⲟⲩ ⲇⲉ ⲉⲧϫⲟⲩ ⲛ̅ⲛ̅ϣⲉϫⲉ ⲉⲧⲛⲁⲛⲟⲩⲟⲩ
  <span style="color:#b00e23">(ⲙ̅ⲃ̅)</span> <span style=
  "color:#05537d">(27)</span> ⲥⲃ̅ⲧⲉ ⲛⲉⲕϩⲃⲏⲟⲩⲉ ⲁⲡⳉⲟ ⲛ̅ⲉⲓ ⲁⲃⲁⲗ ⲁⲟⲩ ⲕⲥⲃ̅ⲧⲱⲧⲕ̅
  ⲁⲧⲕ̅ⲕⲁⲉⲓⲉ ⲕⲟⲩⲁϩⲕ̅ ⲛ̅ⲥⲱⲉⲓ ⲁⲟⲩ ⲕⲛⲁⲕⲱⲧ ⲙ̅ⲡⲕ̅ⲏⲉⲓ <span style=
  "color:#b00e23">(ⲙ̅ⲅ̅)</span> <span style="color:#05537d">(28)</span>
  ⲙⲛ̅ⲣⲙⲛ̅ⲧⲣⲉ ⲛ̅ⲛⲟⲩϫ ⲁⲡⲕ̅ⲣⲙ̅ⲛ̅ϯⲙⲉ ⲁⲟⲩ ⲙⲛ̅ⲟⲩⲱⲥⳉ ⲛ̅ⲛⲉⲕⲥⲡⲁⲧⲟⲩ <span style=
  "color:#b00e23">(ⲙ̅ⲇ̅)</span> <span style="color:#05537d">(29)</span> ⲙⲛ̅ϫⲟⲟⲥ
  ϫⲉ ϯⲛⲁⲉⲓⲣⲉ ⲛⲉϥ ⲛ̅ⲧⳉⲉ ⲉⲧⲁϥⲉⲓⲣⲉ ⲛⲉⲓ̈ ⲧⲁⲧⲟⲩⲃⲉ ⲛⲉϥ ⲛ̅ⲛⲉϥϫⲓⲛ̅ϭⲁⲛⲥ̅ <span style=
  "color:#b00e23">(ⲙ̅ⲉ̅)</span> <span style="color:#05537d">(30)</span> ⲁⲣⲉ
  ⲡⲣⲱⲙⲉ ⲛ̅ⲁⲑⲏⲧ ⲉ ⲛ̅ⲧⳉⲉ ⲛ̅ⲟⲩⲉⲓⲱϩⲉ ⲁⲟⲩ ⲡⲣⲱⲙⲉ ⲛ̅ⲁⲧⲥⲱⲧⲙⲉ ⲛ̅ⲧⳉⲉ ⲛ̅ⲟⲩϭⲱⲙ <span style=
  "color:#b00e23">(ⲙ̅ⲋ̅)</span> <span style="color:#05537d">(31)</span>
  ⲁⲕϣⲁⲕⲁⲁϥ ϥⲛⲁⲣ̅ϣⲛⲁ ⲁⲟⲩ ϥⲛⲁⲣ̅ⲛ̅ⲧⲏϭ ⲧⲏⲣϥ̅ ⲥⲉⲧⲉⲩⲟ ⲁⳉⲣⲏⲓ̈ ⲛ̅ⲛⲉϥϫⲁⲗϫⲗⲉ ⲛ̅ⲛⲉϥⲱⲛⲉ
  <span style="color:#b00e23">(ⲙ̅ⲍ̅)</span> <span style=
  "color:#05537d">(32)</span> ⲙⲛ̅ⲛⲥⲱⲥ ⲁⲛⲁⲕ ⲁⲉⲓⲣ̅ⲙⲉⲧⲁⲛⲟⲉⲓⲉ ⲁⲉⲓⲥⲱⲛⲧ ⲁⲥⲱⲧⲡ̅ ⲧⲥⲃⲟⲩ
  ϣⲁⲧⲉ ⲟ ⳉⲱⲡⲉ ⲡⲣⲉϥϫⲛⲟ ⲕⲛⲏϫ ⲁⲕⲛⲁⲧⲱⲛⲉ ⲇⲉ ⳉⲁ ⲡⲓϩⲓⲛⲏⲃ ⲛⲉⳉ ⲛ̅ⲛⲟ <span style=
  "color:#b00e23">(ⲙ̅ⲏ̅)</span> <span style="color:#05537d">(33)</span>
  ⲟⲩⲁⲡⲣⲏⲧⲉ ⲙⲉⲛ ⲉⲕϫⲓ ⲣⲉⲕⲣⲓⲕⲉ ⲕⲛ̅ⲕⲁⲧⲉ ⲛ̅ⲟⲩⲁⲡⲣⲏⲧⲉ ⲕϭⲱⲗϫ ⲛ̅ⲛⲉⲕϭⲓϫ ⳉⲁ ⲕⲟⲟⲛⲉⲕ
  ⲛ̅ⲟⲩⲁⲡⲣⲏⲧⲉ <span style="color:#b00e23">(ⲙ̅ⲑ̅)</span> <span style=
  "color:#05537d">(34)</span> ⲉⳉⲱⲡⲉ ⲇⲉ ⲁⲕϣⲁⲣ̅ ⲡⲉⲓ̈ ⲧⲙⲛ̅ⲧϩⲏⲕⲉ ⲛⲏⲟⲩ ⲛⲉⲕ ⲉⲥⲙⲁϩⲉ
  ⲁⲟⲩ ⲡϣⲟⲩⲟⲩⲧ ⲛ̅ⲧⳉⲉ ⲛ̅ⲟⲩⲇⲣⲟⲙⲉⲩⲥ ⲉⲛⲁⲛⲟⲩϥ <span style="color:#b00e23">(ⲛ̅)</span>
  <span style="color:#05537d">(30:15)</span> ⲟⲩⲛ̅ⲧⲉ ⲧⲃⲇⲉⲗⲗⲏ ⳉⲁⲙⲧⲉ ⲛ̅ϣⲉⲉⲣⲉ
  ⲉⲥⲙⲉⲓ̈ⲉ ⲙ̅ⲙⲁⲩ ⳉⲛ̅ ⲟⲩⲙⲉⲓ̈ⲉ ⲁⲟⲩ ϯⳉⲁⲙⲧⲉ ⲙ̅ⲡⲟⲩⲧⲥⲓⲁⲥ ⲁⲟⲩ ⲧⲙⲁϩϥⲧⲱⲉ ⲙ̅ⲡⲥ̅ϫⲟⲟⲥ ϫⲉ ϩⲱ
  ϭⲛ̅ ⲧⳉⲉ <span style="color:#b00e23">(ⲛ̅ⲁ̅)</span> <span style=
  "color:#05537d">(30:16)</span> ⲁⲙⲛ̅ⲧⲉ ⲙⲛ̅ ⲡⲙⲉⲓ̈ⲉ ⲛ̅ⲥϩⲓⲙⲉ ⲙⲛ̅ ⲡⲧⲁⲣⲧⲁⲣⲟⲥ ⲙⲛ̅
  ⲡⲕⲁϩ ⲉⲙⲁϥⲥⲉⲓ ⲙ̅ⲙⲁⲩ ⲙⲛ̅ ⲡⲙⲁⲩ ⲙⲛ̅ ⲡⲕⲱϩⲧ̅ ⲉⲙⲁⲩϫⲟⲟⲥ ϫⲉ ϩⲱ ⲁⲟⲩ ⲡⲙⲁϩϥⲧⲁⲩ ⲙ̅ⲡϥ̅ϭⲛ̅
  ⲧⳉⲉ ⲛ̅ϫⲟⲟⲥ ϫⲉ ϥⲣⲱⳉⲉ <span style="color:#b00e23">(ⲛ̅ⲃ̅)</span> <span style=
  "color:#05537d">(30:17)</span> ⲡⲃⲉⲗ ⲉⲧⲥⲱⲃⲉ ⲥⲉ ⲡϥ̅ⲉⲓⲱⲧ ⲁⲟⲩ ⲉⲧϣⲱⲥ ⲛ̅ⲧⲙⲛ̅ⲧⳉⲗ̅ⲗⲟⲩ
  ⲛ̅ⲧϥ̅ⲙⲱ ⲁⲣⲉ ⲛⲁⲃⲁⲕⲉ ⲛⲁϣⲉⲕϣⲱⲕϥ̅ ⲁⲃⲁⲗ ⳉⲛ̅ ⲛ̅ⲉⲓⲁⲉⲓⲉ ⲁⲟⲩ ⲧⲉ ⲙ̅ⲙⲉⲥ ⲛⲁⳉⲱⲙ ⲟⲩⲁⲙϥ̅
  <span style="color:#b00e23">(ⲛ̅ⲅ̅)</span> <span style=
  "color:#05537d">(30:18)</span> ⳉⲁⲙⲧ ⲇⲉ ⲛⲉⲧⲙⲁⲕϩ̅ ⲛⲉⲓ̈ ⲛ̅ⲣ̅ⲛⲟⲓ̈ⲉ ⲙ̅ⲙⲁⲩ ⲁⲟⲩ
  ϯⲥⲁⲩⲛⲉ ⲉⲛ ⲙ̅ⲡⲙⲁϩϥⲧⲁⲩ <span style="color:#b00e23">(ⲛ̅ⲇ̅)</span> <span style=
  "color:#05537d">(30:19)</span> ⲡⳉⲟ ⲛ̅ⲟⲩⲁⳉⲱⲙ ⲉϥϩⲏⲗ ⲁⲟⲩ ⲛ̅ⳉⲱⲟⲩ ⲛ̅ⲟⲩϩⲁϥ ϩⲓ
  ⲟⲩⲡⲉⲧⲣⲁ ⲙⲛ̅ ⲛ̅ⳉⲱⲟⲩ ⲛ̅ⲟⲩϫⲁⲉⲓ ⲉϥⲣ̅ϩⲱⲧ ⲁⲟⲩ ⲛ̅ⳉⲱⲟⲩ ⲛ̅ⲟⲩⲣⲱⲙⲉ ⳉⲛ̅ ⲧϥ̅ⲙⲛ̅ⲧⲃⲣ̅ⲣⲉ
  <span style="color:#b00e23">(ⲛ̅ⲉ̅)</span> <span style=
  "color:#05537d">(30:20)</span> ϩⲉⲛϯⲙⲓⲛⲉ ⲛⲉ ⲛ̅ⳉⲱⲟⲩ ⲛ̅ⲟⲩⲥϩⲓⲙⲉ ⲛ̅ⲛⲁⲉⲓⲕ ⲧⲉⲓ̈
  ⲉⲧⲥ̅ⲛⲁⲣ̅ ⲡⲉⲧⲥ̅ⲛⲁⲉⲉϥ ⲥⲉⲓⲁⲁⲥ ⲥϫⲟⲟⲥ ϫⲉ ⲙ̅ⲡⲓⲣ̅ ⲗⲁⲩⲉ ⲛ̅ⲛⲁⲃⲉ <span style=
  "color:#b00e23">(ⲛ̅ⲋ̅)</span> <span style="color:#05537d">(30:21)</span> ⲁⲣⲉ
  ⲡⲕⲁϩ ⲕⲓⲙ ⳉⲛ̅ ⳉⲁⲙⲧ ⲛ̅ϩⲱⲃ ⲁⲟⲩ ⲙⲛ̅ϭⲁⲙ ⲙ̅ⲙⲁϥ ⲛ̅ϥⲓ ⳉⲁ ⲡⲙⲁϩϥⲧⲁⲩ <span style=
  "color:#b00e23">(ⲛ̅ⲍ̅)</span> <span style="color:#05537d">(30:22)</span> ⲁϣⲁ
  ⲟⲩⳉⲙ̅ⳉⲉⲗ ⲣ̅ⲣ̅ⲣⲟ ⲁⲟⲩ ⲧⲉ ⲟⲩⲁⲑⲏⲧ ⲥⲉⲓ ⲛ̅ⲁⲉⲓⲕ <span style=
  "color:#b00e23">(ⲛ̅ⲏ̅)</span> <span style="color:#05537d">(30:23)</span> ⲁⲟⲩ
  ⲧⲉ ⲟⲩⳉⲙ̅ⳉⲉⲗ ⲧⲱⲕ ⲧⲥ̅ϫⲁⲉⲓⲥ ⲁⲃⲁⲗ ⲁⲟⲩ ⲧⲉ ⲟⲩⲥϩⲓⲙⲉ ⲙ̅ⲙⲉⲥⲧⲟⲩ ⲙⲉⲧⲉ ⲛ̅ⲟⲩϩⲉⲓ̈ ⲉⲛⲁⲛⲟⲩϥ
  <span style="color:#b00e23">(ⲛ̅ⲑ̅)</span> <span style=
  "color:#05537d">(30:24)</span> ϥⲧⲁⲩ ⲇⲉ ⲛ̅ⲉⲗⲁⲭⲓⲥⲧⲟⲛ ⲛⲉⲧϩⲓϫⲙ̅ ⲡⲕⲁϩ ⲛⲉⲓ̈ ⲇⲉ
  ϩⲉⲛⲥⲁⲃⲉⲩⲉ ⲛⲉ ⲛ̅ϩⲟⲩⲟ ⲁⲛⲥⲟⲫⲟⲥ <span style="color:#b00e23">(ⲝ̅)</span>
  <span style="color:#05537d">(30:25)</span> ⲛ̅ϭⲁϫⲓϥ ⲉⲧⲉ ⲙⲛ̅ⲧⲉⲩ ϭⲁⲙ
  ⲉⲧⳉⲁⲣⲟⲩⲥⲁⲃⲧⲉ ⲛ̅ⲛⲟⲩⳉⲣⲏⲟⲩⲉ ⲙ̅ⲡϣⲱⲙ <span style="color:#b00e23">(ⲝ̅ⲁ̅)</span>
  <span style="color:#05537d">(30:26)</span> ⲙⲛ̅ ⲛ̅ⲭⲟⲓⲣⲟⲅⲣⲩⲗⲗⲓⲟⲛ ⲉⲩϩⲉⲑⲛⲟⲥ ⲡⲉ
  ⲛ̅ϭⲱⲃ ⲛⲉⲓ̈ ⲉⲧⲁⲩⲧⲁⲛⲟ ⲛⲟⲩⲏⲓ̈ ⳉⲛ̅ ⲙ̅ⲡⲉⲧⲣⲁ <span style=
  "color:#b00e23">(ⲝ̅ⲃ̅)</span> <span style="color:#05537d">(30:27)</span> ⲙⲛ̅
  ⲣ̅ⲣⲟ ϩⲓϫⲙ̅ ⲡⲥ̅ϫⲉ ⲁⲟⲩ ⳉⲁⲣⲟⲩϩⲱⲗ ⲁⲃⲁⲗ ⳉⲛ̅ ⲟⲩⲟⲩⲁϩⲥⲁϩⲛⲉ ⲛ̅ⲟⲩⲱⲧ ⲉⲩⲧⲏϣ <span style=
  "color:#b00e23">(ⲝ̅ⲅ̅)</span> <span style="color:#05537d">(30:28)</span> ⲁⲟⲩ
  ⲡϩⲁⲕⲗ̅ϥ ⲉϥⲧⲁϫⲣⲏⲟⲩ ⲁϫⲛ̅ ⲛⲉϥϭⲓϫ ⲁⲟⲩ ⲉϥⲙⲁⲧⲛⲉ ⲛ̅ⲧⲉⲕⲁϥ ⲉϥⲟⲩⲏϩ ⳉⲛ̅ ⲛ̅ⲏⲓ̈
  ​ⲛ̅ⲛ̅ⲣ̅ⲣⲁⲓ̈ <span style="color:#b00e23">(ⲝ̅ⲇ̅)</span> <span style=
  "color:#05537d">(30:29)</span> ⳉⲁⲙⲧ ⲇⲉ ⲛⲉⲧⲙⲁϩⲉ ⲕⲁⲗⲱⲥ ⲁⲟⲩ ⲡⲙⲁϩϥⲧⲁⲩ ⳉⲁⲣⲉϥⲉⲓ
  ⲁⲃⲁⲗ ⲉϥⲧⲏϣ <span style="color:#b00e23">(ⲝ̅ⲉ̅)</span> <span style=
  "color:#05537d">(30:30)</span> ⲟⲩⲙⲉⲥ ⲙ̅ⲙⲟⲩⲓ̈ ⲉϥϫⲟⲟⲣⲉ ⲁⲛⲧⲃ̅ⲛⲉⲩⲉ ⲡⲉⲓ̈ ⲉⲙⲁϥⲕⲧⲁϥ
  ⲟⲩⲇⲉ ⲙⲁⲣⲉ ⲧⲃ̅ⲛⲓ ⲛⲟϣⲡϥ̅ <span style="color:#b00e23">(ⲝ̅ⲋ̅)</span> <span style=
  "color:#05537d">(30:31)</span> ⲁⲟⲩ ⲟⲩⲁⲗⲉⲕⲧⲱⲣ ⲉϥⲙⲁϩⲉ ⳉⲛ̅ ϩⲉⲛⲥϩⲓⲙⲉ ⲉϥⲣⲁⲩⲧ ⲁⲟⲩ
  ⲟⲩϭⲓⲉ ⲉϥⲥⲱⲕ ϩⲏⲧϥ̅ ⲙ̅ⲡⲟⲟϩⲉ ⲛ̅ⲃⲁⲁⲙⲡⲉ ⲁⲟⲩ ⲟⲩⲣ̅ⲣⲟ ⲉϥϣⲉϫⲉ ⲙⲛ̅ ⲟⲩⲙⲓⲉⲓϣⲉ
  <span style="color:#b00e23">(ⲝ̅ⲍ̅)</span> <span style=
  "color:#05537d">(30:32)</span> ⲡⲁϣⲏⲣⲉ ⲁⲕϣⲁⲕⲁⲁⲕ ⲁⳉⲣⲏⲓ̈ ⲁⲩⲟⲩⲛⲁϥ ⲕⲥⲟⲩⲧⲱⲛ ⲧⲕ̅ϭⲓϫ
  ⲁⲃⲁⲗ ⲁⲣⲱⲕ ⳉⲛ̅ ⲟⲩⲙⲓⳉⲉ ⲉⲕⲛⲁϫⲓ ϣⲱⲥ <span style="color:#b00e23">(ⲝ̅ⲏ̅)</span>
  <span style="color:#05537d">(30:33)</span> ϩⲱⲣ ⲉⲣⲱⲧⲉ ⲧⲁⲣⲉⲕϭⲛ̅ ⲥⲉⲉⲣⲉ ⲁⲕϣⲁⲁϥⲟⲩ
  ⲇⲉ ⲡⲥⲛⲁϥ ⲛⲏⲟⲩ ⲁⲃⲁⲗ ⲁⲕϣⲁⲥⲱⲕ ⲇⲉ ⲛ̅ϩⲉⲛϣⲉϫⲉ ⳉⲁⲣⲉ ϩⲛ̅ϩⲉⲡ ⲙⲛ̅ ϩⲉⲛⲙⲓⳉⲉ ⲉⲓ ⲁⲃⲁⲗ
  <span style="color:#b00e23">(ⲝ̅ⲑ̅)</span> <span style=
  "color:#05537d">(31:1)</span> ⲛ̅ⲧⲁⲩϫⲉ ⲛⲁϣⲉϫⲉ ϩⲓⲧⲙ̅ ⲡⲛⲟⲩⲛⲧⲉ ⲡϣⲉϫⲉ ⲙ̅ⲡⲣ̅ⲣⲟ ⲉⲧⲁ
  ⲧϥ̅ⲙⲱ ⲧⲥⲉⲃⲁϥ ⲁⲣⲁϥ <span style="color:#b00e23">(ⲟ̅)</span> <span style=
  "color:#05537d">(31:2)</span> ⲱ ⲡⲉⲧⲕⲛⲁⲉⲣⲏϩ ⲁⲣⲁϥ ⲡⲁϣⲏⲣⲉ ⲛ̅ϣⲉϫⲉ ⲙ̅ⲡⲛⲟⲩⲛⲧⲉ ⲛⲉ
  ϯⲛⲁϫⲟⲩ ⲛⲉⲕ ⲙ̅ⲡⳉⲣ̅ⲡⲛ̅ⳉⲱⲡⲉ ⲡⲁϣⲏⲣⲉ ⲟ ⲡⲉ ⲡϣⲏⲣⲉ ⲛ̅ⳉⲏⲧ ⲟ̅ ⲡⲉ ⲡϣⲏⲣⲉ ⲛ̅ⲛⲁⲉⲩⲭⲏ
  <span style="color:#b00e23">(ⲟ̅ⲁ̅)</span> <span style=
  "color:#05537d">(31:3)</span> ⲙⲛ̅ϯ ⲧⲕ̅ⲙⲛ̅ⲧⲣⲙ̅ⲙⲁⲟ ⲛ̅ⲛ̅ϩⲓⲁⲙⲉ ⲁⲟⲩ ⲛⲉⲕⲭⲣⲏⲙⲁ
  ⲁⲩϣⲁϫⲛⲉ ⲛ̅ⳉⲁⲉ <span style="color:#b00e23">(ⲟ̅ⲃ̅)</span> <span style=
  "color:#05537d">(31:4)</span> ⲣ̅ϩⲱⲃ ⲛⲓⲙ ⲁⲩϣⲁϫⲛⲉ ⲙⲛ̅ ⲟⲩⲧⲱϣⲉ ⲥⲉ ⲏⲣⲡ ⳉⲛ̅ ⲟⲩϣⲁϫⲛⲉ
  ϩⲉⲛⲣⲉϥϭⲱⲛⲧ ⲛⲉ ⲛⲓⲛⲁϭ ⲙⲛ̅ⲧⲟⲩⲥⲉ ⲏⲣⲡ <span style="color:#b00e23">(ⲟ̅ⲅ̅)</span>
  <span style="color:#05537d">(31:5)</span> ϫⲛ̅ⲛⲟⲩⲥⲟⲩ ⲥⲉⲣ̅ⲡⲱⲃⳉ ⲛ̅ⲧⲥⲟⲫⲓⲁ ⲁⲟⲩ
  ⲥⲉⲧⲙⲛ̅ϭⲛ̅ϭⲁⲙ ⲁⲣ̅ⲕⲣⲓⲛⲉⲓ ⲛ̅ⲛ̅ϭⲱⲃ ⳉⲛ̅ ⲟⲩⲥⲁⲩⲧⲛⲉ <span style=
  "color:#b00e23">(ⲟ̅ⲇ̅)</span> <span style="color:#05537d">(31:6)</span> ϯ
  ⲡϯⳉⲉ ⲛ̅ⲛⲉⲧⳉⲛ̅ ϩⲉⲛⲗⲩⲡⲏ ⲁⲟⲩ ⲡⲥⲉ ⲏⲣⲡ ⲛ̅ⲛⲉⲧⳉⲛ̅ ϩⲉⲛⲙ̅ⲕⲁϩ ⲛ̅ϩⲏⲧ <span style=
  "color:#b00e23">(ⲟ̅ⲉ̅)</span> <span style="color:#05537d">(31:7)</span>
  ϫⲁⲩⲛⲁⲣ̅ⲡⲱⲃⳉ ⲛ̅ⲧⲟⲩⲙⲛ̅ⲧϩⲏⲕⲉ ⲁⲟⲩ ⲥⲉⲧⲙⲛ̅ⲣ̅ⲡⲙⲉⲩⲉ ⲛ̅ⲛⲟⲩⳉⲓⲥⲉ <span style=
  "color:#b00e23">(ⲟ̅ⲋ̅)</span> <span style="color:#05537d">(31:8)</span> ⲉⲩⲉⲛ
  ⲛ̅ⲣⲱⲕ ⲁⲡϣⲉϫⲉ ⲙ̅ⲡⲛⲟⲩ​ⲛⲧⲉ ⲕⲣ̅ⲕⲣⲓⲛⲉⲓ ⲙ̅ⲙⲁⲩ ⲧⲏⲣⲟⲩ ⳉⲛ̅ ⲟⲩⲟⲩϫⲉⲓ̈ <span style=
  "color:#b00e23">(ⲟ̅ⲍ̅)</span> <span style="color:#05537d">(31:9)</span>
  ⲕⲣ̅ⲇⲓⲁⲕⲣⲓⲛⲉ ⲇⲉ ⲙ̅ⲫⲏⲕⲉ ⲙⲛ̅ ⲡϭⲱⲃ</p>

  <h3 id="proverbs25">25</h3>

  <p><span style="color:#b00e23">(ⲁ̅)</span> ⲛⲉⲓ̈ ⲛⲉ ⲛ̅ⲥⲃⲁⲩⲉ ⲛ̅ⲥⲟⲗⲟⲙⲱⲛ ⲁϫⲛ̅
  ⲙⲉⲉⲩⲉ ⲛⲉⲓ̈ ⲉⲧⲁ ⲛ̅ⳉⲃⲉⲉⲣⲉ ⲛ̅ⲉⲍⲉⲕⲓⲁⲥ ⲡⲣ̅ⲣⲟ ⲛ̅ϯⲟⲩⲇⲁⲓⲁ ⲥⲁⳉⲟⲩ <span style=
  "color:#b00e23">(ⲃ̅)</span> ⲡⲉⲁⲩ ⲙ̅ⲡⲛⲟⲩⲛⲧⲉ ⲡⲉ ϩⲱⲡ ⲛ̅ϩⲉⲛϣⲉϫⲉ ⲡⲉⲁⲩ ⲇⲉ ⲙ̅ⲡⲣ̅ⲣⲟ
  ⲡⲉ ⲧⲁⲉⲓⲟ ⲛ̅ⲛⲉϥϩⲃⲏⲟⲩⲉ <span style="color:#b00e23">(ⲅ̅)</span> ⲧⲡⲉ ϫⲁⲥⲉ ⲡⲕⲁϩ
  ϣⲁⲕϩ̅ ⲟⲩⲁⲧⲙ̅ⲙⲉ ⲁⲣⲁϥ ⲡⲉ ⲫⲏⲧ ⲙ̅ⲡⲣ̅ⲣⲟ <span style="color:#b00e23">(ⲇ̅)</span>
  ⲣⲱϩⲧ ⲟⲩϩⲉⲧ ⲉϥϩⲁⲩ ⲧⲁⲣⲉϥⲧⲃⲃⲟⲩⲟ ⲧⲏⲣϥ <span style="color:#b00e23">(ⲉ̅)</span>
  ⲙⲟⲩⲟⲩⲧ ⲛ̅ⲁⲥⲉⲃⲏⲥ ⲙ̅ⲡⲙ̅ⲧⲟ ⲁⲃⲁⲗ ⲙ̅ⲡⲣ̅ⲣⲟ ⲁⲟⲩ ⲡϥ̅ⲑⲣⲟⲛⲟⲥ ⲛⲁⲥⲁⲩⲧⲛⲉ ⳉⲛ̅ ⲟⲩⲇⲓⲕⲁⲓⲟⲥⲩⲛⲏ
  <span style="color:#b00e23">(ⲋ̅)</span> ⲙⲛ̅ϫⲓⲥⲉ ⲙ̅ⲙⲁⲕ ⲙ̅ⲡⲙ̅ⲧⲟ ⲁⲃⲁⲗ ⲛ̅ⲟⲩⲣ̅ⲣⲟ
  ⲁⲟⲩ ⲙⲛ̅ⲱϩⲉ ⲁⲣⲉⲧⲕ̅ ⳉⲙ̅ ⲡⲙⲁ ⲛ̅ϩⲉⲛϫⲟⲟⲣⲉ <span style="color:#b00e23">(ⲍ̅)</span>
  ⲛⲁⲛⲟⲩⲥ ⲅⲁⲣ ϥϫⲟⲟⲥ ⲛⲉⲕ ϫⲉ ⲁⲙⲟⲩ ⲁϩⲣⲏⲓ̈ ⲛⲉⲓ̈ ⲛ̅ϩⲟⲩⲟ ⲁⲧⲕ̅ⲑⲃ̅ⲃⲓⲟ ⲙ̅ⲡⲙ̅ⲧⲟ ⲁⲃⲁⲗ
  ⲛ̅ϩⲉⲛϫⲱⲣⲉ ϫⲟⲩ ⲛⲉⲧⲁ ⲛⲉⲕⲃⲉⲗ ⲛⲟ ⲁⲣⲁⲩ <span style="color:#b00e23">(ⲏ̅)</span>
  ⲥⲉⲧⲙⲛ̅ϭⲓⲛⲉ ⲙ̅ⲙⲁⲕ ⳉⲛ̅ ⲟⲩⲙⲓⳉⲉ ⳉⲛ̅ ⲟⲩϭⲗⲁⲙ ϫⲉⲕⲁⲁⲥ ⲛⲉⲕⲣ̅ϩⲧⲏⲕ ⳉⲛ̅ ⲧⲕ̅ϩⲁⲓ̈ⲉⲓ ⲁϣⲁ
  ⲡⲕ̅ⳉⲃⲏⲣ ⲛⲉϭⲛⲟⲩϭⲕ̅ <span style="color:#b00e23">(ⲑ̅)</span> ⲥⲉϩⲱⲕ ⲁⲡⲁϩⲟⲩ
  ⲙⲛ̅ⲣ̅ⲕⲁⲧⲁⲫⲣⲟⲛⲉⲓ <span style="color:#b00e23">(ⲓ̅)</span> ϫⲉ ⲛⲉ ⲡⲕ̅ⳉⲃⲏⲣ ⲙⲉⲛ
  ⲛⲉϭⲛⲟⲩϭⲕ̅ ⲡⲙⲓⳉⲉ ⲇⲉ ⲙⲛ̅ ⲧⲕ̅ⲙⲛ̅ⲧϫⲁϫⲉ ⲛⲁⲥⲉϩⲱⲥ ⲉⲛ ⲁⲃⲁⲗ ⲙ̅ⲙⲁⲕ ⲁⲗⲗⲁ ⲥⲛⲁⲣ̅ⲧⳉⲉ ⲛⲉⲕ
  ⲙ̅ⲡⲙⲟⲩ ⲉⲣⲏϩ ⲁⲩⲭⲁⲣⲓⲥ ⲙⲛ̅ ⲟⲩⲙⲛ̅ⲧⳉⲃⲏⲣ ⲧⲁϫⲣⲁⲥ ⲛⲉⲕ ϫⲛ̅ ⲛⲉⲕⳉⲱⲡⲉ ⳉⲁ ⲛⲁϭⲛⲉϭ ⲁⲗⲗⲁ ⲉⲣⲏϩ
  ⲁⲛⲉⲕⳉⲱⲟⲩ ⲉⲩⲥⲙⲁⲛⲧ <span style="color:#b00e23">(ⲓ̅ⲁ̅)</span> ⲛ̅ⲧⳉⲉ ⲛ̅ⲟⲩϫⲙ̅ⲡⲏϩ
  ⲛ̅ⲛⲟⲩⲃ ⲉϥⳉⲛ̅ ⲟⲩⳉⲱⲧⲙⲉ ⲛ̅ⲱⲛⲉ ⲙ̅ⲙⲓⲉ ⲧⲉⲓ̈ ⲧⲉ ⲧⳉⲉ ⲛ̅ϫⲉ ⲟⲩϣⲉϫⲉ ⲉϥⲧⲁⲉⲓⲏⲟⲩ ⲁⲩⲙⲉⲉϫⲉ
  ⲛ̅ⲥⲧⲙⲏⲧ <span style="color:#b00e23">(ⲓ̅ⲃ̅)</span> ⲟⲩⲕⲁϣⲁⲃⲉⲗ ⲛ̅ⲛⲟⲩⲃ ⲉⲩⲛ̅
  ⲟⲩⲥⲁⲣⲇⲓⲟⲛ ⲉϥⲧⲁⲉⲓⲏⲟⲩ ⲧⲉⲓ̈ⲉ ⲁⲣⲁϥ ⲧⲉⲓ̈ ⲧⲉ ⲧⳉⲉ ⲛ̅ⲛ̅ϣⲉϫⲉ ⲛ̅ⲛ̅ⲥⲁⲃⲉⲉⲩⲉ ⲁⲩⲙⲉⲉϫⲉ
  ⲛ̅ⲣⲉϥⲥⲱⲧⲙⲉ <span style="color:#b00e23">(ⲓ̅ⲅ̅)</span> ⲛ̅ⲧⳉⲉ ⲙ̅ⲡⲉⲓ ⲁⲃⲁⲗ
  ⲛ̅ⲟⲩⲭⲓⲱⲛ ⳉⲙ̅ ⲡⲱⲥⳉ ⲉⳉⲁⲣⲉϥϯⲙ̅ⲧⲁⲛ ⲛ̅ⲟⲩϫⲟⲩϥ ⲧⲉⲓ̈ ⲧⲉ ⲧⳉⲉ ⲛ̅ⲟⲩϥⲁⲓϣⲓⲛⲉ ⲉϥⲛ̅ϩⲁⲧ
  ⲛ̅ⲛⲉⲧⲛⲁϫⲁⲩϥ ⳉⲁⲣⲉϥⲣ̅ⲟⲫⲉⲗⲉⲓ ⲅⲁⲣ ⲛ̅ⲙ̅ⲯⲩⲭⲏ ⲛ̅ⲛⲉⲧϥ̅ⲛⲁϫⲓϣⲓⲛⲉ ⲛⲉⲩ <span style=
  "color:#b00e23">(ⲓ̅ⲇ̅)</span> ⲛ̅ⲧⳉⲉ ⲇⲉ ⲛ̅ϩⲉⲛⲧⲏⲟⲩ ⲙⲛ̅ ϩⲉⲛⲕⲗⲟⲟⲗⲉ ⲙⲛ̅ ϩⲉⲛϩⲱⲟⲩ
  ⲉⲩⲟⲩⲁⲛϩ̅ ⲁⲃⲁⲗ ⲧⲉⲓ̈ ⲧⲉ ⲧⳉⲉ ⲛ̅ⲛⲉⲧϣⲟⲩϣⲟⲩ ⲙ̅ⲙⲁⲩ ⲁϫⲛ̅ ⲟⲩϯ ⲛ̅​ⲛⲟⲩϫ <span style=
  "color:#b00e23">(ⲓ̅ⲉ̅)</span> ⲁⲣⲉ ⲡⲥⲁⲩⲧⲛⲉ ϭⲛ̅ϭⲁⲙ ⳉⲛ̅ ⲟⲩⲙⲛ̅ⲧϩⲁⲣϣϩⲏⲧ ⳉⲁⲣⲉ ⲟⲩⲗⲉⲥ
  ⲇⲉ ⲛ̅ϭⲱⲛ ⳉⲱϣϥ ϩⲉⲛⲕⲉⲉⲥ <span style="color:#b00e23">(ⲓ̅ⲋ̅)</span> ⲁⲕϣⲁϭⲛ̅
  ⲃ̅ⲃⲓⲟⲩ ⲟⲩⲱⲙ ⲡⲕ̅ⲣⲱⳉⲉ ⲙⲏⲡⲟⲧⲉ ⲕⲥⲉⲓ ⲕ̅ⲕⲁⲃⲁⲗ <span style=
  "color:#b00e23">(ⲓ̅ⲍ̅)</span> ⲙⲛ̅ⲧⲁϣⲉ ⲃⲱⲕ ⲁⳉⲟⲩⲛ ⲙ̅ⲡⲕ̅ⳉⲃⲏⲣ ⲙⲏⲡⲟⲧⲉ ϥⲥⲉⲓ ⲙ̅ⲙⲁⲕ
  ϥⲙⲉⲥⲧⲱⲕ <span style="color:#b00e23">(ⲓ̅ⲏ̅)</span> ⲛ̅ⲧⳉⲉ ⲛ̅ⲟⲩϭⲉⲣⲱⲃ ⲙⲛ̅ ⲟⲩⲥⲏϥⲉ
  ⲙⲛ̅ ⲟⲩⲥⲁⲧⲉ ⲛ̅ⲁϭⲓⲥ ⲧⲉⲓ̈ ⲧⲉ ⲧⳉⲉ ⲛ̅ⲟⲩⲣⲱⲙⲉ ⲉϥⲣ̅ⲙⲛ̅ⲧⲣⲉ ⲁⲡϥ̅ⳉⲃⲏⲣ ⲛ̅ⲟⲩⲙⲛ̅ⲧⲙⲛ̅ⲧⲣⲉ
  ⲛ̅​ⲛⲟⲩϫ <span style="color:#b00e23">(ⲓ̅ⲑ̅)</span> ⲡⳉⲟ ⲇⲉ ⲙ̅ⲡⲡⲉⲑⲁⲩ ⲙⲛ̅ ⲧⲟⲩⲣⲏⲧⲉ
  ⲙ̅ⲡⲡⲁⲣⲁⲛⲟⲙⲟⲥ ⲛⲁⲧⲉⲕⲟ ⳉⲛ̅ ⲟⲩϩⲟⲟⲩⲉ ⲉϥϩⲁⲩ <span style="color:#b00e23">(ⲕ̅)</span>
  ⲛ̅ⲧⳉⲉ ⲉⲧⳉⲁⲣⲉ ⲟⲩϩⲙ̅ϫ ⲣ̅ⲃⲟⲟⲛⲉ ⲛ̅ⲟⲩⲥⲁⳉ ⲧⲉⲓ̈ ⲧⲉ ⲧⳉⲉ ⲛ̅ⲟⲩϣⲱⲛⲉ ⲉϥⳉⲛ̅ ⲟⲩⲥⲱⲙⲁ
  ⲉⳉⲁⲣⲉϥⲣ̅ⲗⲩⲡⲉⲓ ⲙ̅ⲫⲏⲧ ⲛ̅ⲧⳉⲉ ⲛ̅ⲟⲩϩⲁⲗⲉ ⲛ̅ⲟⲩⳉⲁⲉⲓⲧⲉ ⲁⲟⲩ ⲟⲩϥⲛ̅ⲧ ⲛ̅ⲟⲩⳉⲉ ⲧⲉⲓ̈ ⲧⲉ ⲧⳉⲉ
  ⲉⲧⳉⲁⲣⲉ ⲧⲗⲩⲡⲏ ⲙ̅ⲡⲣⲱⲙⲉ ⲣ̅ⲃⲗⲁⲡⲧⲉⲓ ⲙ̅ⲫⲏⲧ <span style=
  "color:#b00e23">(ⲕ̅ⲁ̅)</span> ⲁϣⲁ ⲡⲕ̅ϫⲁϫⲉ ϩⲕⲟ ⲙⲁⲧⲙ̅ⲙⲁϥ ⲁⲟⲩ ⲁϥϣⲁⲉⲓⲃⲉ ​ⲙⲁⲧⲥⲁϥ
  <span style="color:#b00e23">(ⲕ̅ⲃ̅)</span> ⲉⲕⲉⲓⲣⲉ ⲅⲁⲣ ⲙ̅ⲡⲉⲓ̈ ⲕⲛⲁⲡⲱⲣⳉ
  ⲛ̅ϩⲉⲛϫⲃ̅ⲃⲉⲥ ⲛ̅ⲕⲱϩⲧ ⲁϫⲛ̅ ⲧϥ̅ⲁⲡⲉ ⲡⲛⲟⲩⲛⲧⲉ ⲇⲉ ⲛ̅ⲁⲧⲟⲩⲃⲉ ⲛⲉⲕ ⲛ̅ϩⲉⲛⲙⲛ̅ⲧⲙⲉⲓ
  <span style="color:#b00e23">(ⲕ̅ⲅ̅)</span> ⳉⲁⲣⲉ ⲟⲩⲧⲏⲟⲩ ⲛ̅ⲙ̅ϩⲓⲧ ⲧⲟⲩⲛⲟⲩⲥ
  ϩⲉⲛⲕⲗⲟⲟⲗⲉ ⲟⲩϩⲟ ⲇⲉ ⲛ̅ⲁⲧⲃⲉⲗ ⳉⲁⲣⲉϥϯⲛⲟⲩⲕⲥ̅ ⲛ̅ϩⲉⲛⲗⲉⲥ <span style=
  "color:#b00e23">(ⲕ̅ⲇ̅)</span> ⲛⲁⲛⲟⲩ ⲟⲩⲱϩ ⳉⲛ̅ ⲛ̅ⲕⲗ̅ϫⲉ ⲛ̅ϫⲙ̅ⲡⲏⲓ̈ ⲛ̅ϩⲟⲩⲟ ⲁⲟⲩⲱϩ
  ⳉⲛ̅ ⲟⲩⲏⲓ̈ ⲛ̅ⲃⲣ̅ⲣⲉ ⲙⲛ̅ ⲟⲩⲥϩⲓⲙⲉ ⲛ̅ⲣⲉϥⲥⲁϩⲟⲩ <span style=
  "color:#b00e23">(ⲕ̅ⲉ̅)</span> ⲛⲁⲛⲟⲩ ⲟⲩⲙⲁⲩ ⲉϥⲕⲏⲃ ⲛ̅ⲟⲩⲯⲩⲭⲏ ⲉⲥⲁⲃⲉ ⲁⲟⲩ ⲟⲩϣⲓⲛⲉ
  ⲉⲛⲁⲛⲟⲩϥ ⲙ̅ⲡⲟⲩⲉⲓ̈ⲉ <span style="color:#b00e23">(ⲕ̅ⲋ̅)</span> ⲛ̅ⲧⳉⲉ ⲙ̅ⲡⲉⲧⲛⲁⲧⲱⲙ
  ⲁⲣⲛ̅ ⲟⲩⲡⲏⲅⲏ ⲙ̅ⲙⲁⲩ ⲁⲟⲩ ⲡⲉⲧⲛⲁⲧⲉⲕⲟ ⲟⲩⲙⲁⲩ ⲉϥⲥⲱⲕ ​ϥϫⲓ ⲛ̅ϫⲛⲁϩ ⲧⲉⲓ̈ ⲧⲉ ⲧⳉⲉ
  ⲙ̅ⲡⲉⲧⲛⲁϣⲱⲥ ⲟⲩⲣⲱⲙⲉ ⲛ̅ⲇⲓⲕⲁⲓⲟⲥ ⲙ̅ⲡⲙ̅ⲧⲟ ⲁⲃⲁⲗ ⲛ̅ⲟⲩⲁⲥⲉⲃⲏⲥ <span style=
  "color:#b00e23">(ⲕ̅ⲍ̅)</span> ⲛⲁⲛⲉ ⲟⲩⲱⲙ ϩⲁϩ ⲉⲛ ⲛ̅ⲉⲃⲃⲓⲟⲩ ϣϣⲉ ⲇⲉ ⲁⲧⲁⲉⲓⲟ
  ⲛ̅ⲛ̅ϣⲉϫⲉ ⲉⲧⲧⲁⲉⲓⲏⲟⲩ <span style="color:#b00e23">(ⲕ̅ⲏ̅)</span> ⲛ̅ⲧⳉⲉ ⲛ̅ⲟⲩⲡⲟⲗⲓⲥ
  ⲉⲛⲉⲥⲥⲁⲃⲧⲉ ⳉⲣ̅ⳉⲁⲣⲧ ⲧⲉⲓ̈ ⲧⲉ ⲧⳉⲉ ⲙ̅ⲡⲣⲱⲙⲉ ⲉⲧⲣ̅ϩⲱⲃ ⲉⲛ ⳉⲛ̅ ⲟⲩϣⲁϫⲛⲉ</p>

  <h3 id="proverbs26">26</h3>

  <p><span style="color:#b00e23">(ⲁ̅)</span> ⲛ̅ⲧⳉⲉ ⲛ̅ⲟⲩⲉⲓⲱⲧⲉ ⳉⲙ ⲡⲱⲥⳉ ⲁⲟⲩ
  ⲟⲩϩⲟⲟⲩⲉ ⳉⲙ ⲡϣⲱⲙ ⲧⲉⲓ̈ ⲧⲉ ⲧⳉⲉ ⲉⲧⲉ ⲙⲛ̅ⲧⲉ ⲁⲑⲏⲧ ⲧⲁⲉⲓⲟ <span style=
  "color:#b00e23">(ⲃ̅)</span> ⲛ̅ⲧⳉⲉ ⲛ̅ϩⲉⲛϩⲁⲗⲉⲧⲉ ⲙⲛ̅ ϩⲉⲛϫⲉϫ ⲉⲩϩⲏⲗ ⲧⲉⲓ̈ ⲧⲉ ⲧⳉⲉ
  ⲛ̅ⲟⲩⲥⲁϩⲟⲩ ⲉϥϣⲟⲩⲉⲓⲧ ⲉϥⲛⲏⲟⲩ ⲉⲛ ⲁϫⲛ̅ ⲗⲁⲩⲉ <span style=
  "color:#b00e23">(ⲅ̅)</span> ⲟⲩⲙⲁⲥⲧⲓⲅⲝ ⲛ̅ⲟⲩϩⲧⲱ ⲁⲟⲩ ⲟⲩϫⲁⲕϥ ⲛ̅ⲟⲩⲓ̈ⲟⲩ ⲟⲩϭⲉⲣⲱⲃ ⲇⲉ
  ⲛ̅ⲟⲩϩⲉⲑⲛⲟⲥ ⲛ̅ⲁⲑⲏⲧ <span style="color:#b00e23">(ⲇ̅)</span> ⲙⲛ̅ⲟⲩⲱϣⲃⲉ ⲛ̅ⲟⲩⲁⲑⲏⲧ
  ⲕⲁⲧⲁ ⲧⲙⲛ̅ⲧⲁⲑⲏⲧ ⲙ̅ⲡⲉⲧⲙ̅ⲙⲟ ϫⲉ ⲛⲉⲕⲣ̅ⲧϥ̅ⳉⲉ <span style=
  "color:#b00e23">(ⲉ̅)</span> ⲁⲗⲗⲁ ⲟⲩⲱϣⲃⲉ ⲛ̅ⲟⲩⲁⲑⲏⲧ ⲟⲩⲃⲉ ⲧⲙⲛ̅ⲧⲁⲑⲏⲧ ϫⲉ ⲛⲉϥⲟⲩⲱⲛϩ̅
  ⲁⲃⲁⲗ ⲛ̅ⲥⲟⲫⲟⲥ ⲛ̅ⲛⲁϩⲣⲉϥ ⲟⲩⲁⲉⲉⲧϥ <span style="color:#b00e23">(ⲋ̅)</span> ⲁⲟⲩ
  ⳉⲁⲣⲉϥⲧⳉⲡⲟ ⲛ̅ⲟⲩⲛⲁϭⲛⲉϭ ⲁⲃⲁⲗ ⳉⲛ̅ ⲛⲉϥϣⲉϫⲉ ⲡⲉⲧϫⲁⲩ ⲛ̅ⲟⲩϣⲉϫⲉ ϩⲓⲧⲛ̅ ⲟⲩϥⲁⲓ̈ϣⲓⲛⲉ ⲛ̅ⲁⲑⲏⲧ
  <span style="color:#b00e23">(ⲍ̅)</span> ​ϥϥⲓ ⲙ̅ⲡⳉⲟ ⲛ̅ⲛⲉϥⲟⲩⲉⲣⲏⲧⲉ ⲁⲟⲩ
  ⲟⲩⲡⲁⲣϩⲟⲓⲙⲓⲁ ⲁⲃⲁⲗ ⳉⲛ̅ ⲣⲱⲟⲩ ⲛ̅ⲛ̅ⲁⲑⲏⲧ <span style="color:#b00e23">(ⲏ̅)</span>
  ⲛ̅ⲧⳉⲉ ⲙ̅ⲡⲉⲧⲛⲁⲙⲟⲩⲣ ⲛ̅ⲟⲩⲱⲛⲉ ⳉⲛ̅ ⲟⲩⲥⲫⲉⲛⲇⲟⲛⲏ ⲧⲉⲓ̈ ⲧⲉ ⲧⳉⲉ ⲙ̅ⲡⲉⲧϯⲉⲁⲩ ⲛ̅ⲟⲩⲁⲑⲏⲧ
  <span style="color:#b00e23">(ⲑ̅)</span> ⳉⲁⲣⲉ ϩⲉⲛϣⲁⲛⲧⲉ ⲣⲱⲧ ⳉⲛ̅ ⲛ̅ϭⲓϫ ⲙ̅ⲡⲣⲉϥϯⳉⲉ
  ⲁⲟⲩ ⲟⲩⲙⲛ̅ⲧⳉⲙ̅ⳉⲉⲗ ⳉⲛ̅ ⲛ̅ϭⲓϫ ⲙ̅ⲡⲁⲑⲏⲧ <span style="color:#b00e23">(ⲓ̅)</span>
  ⳉⲁⲣⲉ ⲣⲱⲙⲉ ⲛⲓⲙ ⲥⲱⲃⲉ ⲥⲉ ⲛⲁⲑⲏⲧ ⲡⲟⲩⳉⲉ ⲅⲁⲣ ⲛⲁⲧⲉⲕⲟ <span style=
  "color:#b00e23">(ⲓ̅ⲁ̅)</span> ⲛ̅ⲧⳉⲉ ⲛ̅ⲟⲩⲟⲩϩⲁⲣ ⲉⳉⲁⲣⲉϥⲕⲧⲁϥ ⲁⲡϥ̅ⲕⲁⲃⲁⲗ ⲥⲉⲙⲉⲥⲧⲱϥ
  ⲧⲉⲓ̈ ⲧⲉ ⲧⳉⲉ ⲙ̅ⲡⲁⲑⲏⲧ ⳉⲛ̅ ⲧϥ̅ⲕⲁⲕⲓⲁ ⲉⳉⲁⲣⲉϥⲕⲧⲁϥ ⲁⲛⲉϥⲛⲁⲃⲉ ⲟⲩⲛ̅ ⲟⲩϣⲓⲡⲉ ⲉⳉⲁⲣⲉϥⲧⳉⲡⲟ
  ⲡⲛⲁⲃⲉ ⲁⲟⲩ ⲟⲩⲛ̅ ⲟⲩϣⲓⲡⲉ ⲉⲩⲉⲁⲩ ⲡⲉ ⲙⲛ̅ ⲟⲩϩⲙⲁⲧ <span style=
  "color:#b00e23">(ⲓ̅ⲃ̅)</span> ⲁⲉⲓⲛⲟ ⲁⲩⲣⲱⲙⲉ ⲉϥⲙⲉⲩⲉ ⲁⲣⲁϥ ϫⲉ ⲟⲩⲥⲁⲃⲉ ⲡⲉ ⲟⲩⲛ̅ⲧⲉ
  ⲡⲁⲑⲏⲧ ⲇⲉ ϩⲉⲗⲡⲓⲥ ⲛ̅ϩⲟⲩⲟ ⲁⲣⲁϥ <span style="color:#b00e23">(ⲓ̅ⲅ̅)</span> ⳉⲁⲣⲉ
  ⲡⲣⲉϥϫⲛⲟ ϫⲟⲟⲥ ⲉⲩⲛⲁϫⲁⲩϥ ⲁⲩⳉⲟ ϫⲉ ⲡⲙⲟⲩⲉⲓ ϩⲓ ⲛ̅ⳉⲱⲟⲩ ⲁⲟⲩ ⲥⲉⳉⲱⲧⲃⲉ ϩⲓ ⲙ̅ⲡⲗⲁⲧⲓⲁ
  <span style="color:#b00e23">(ⲓ̅ⲇ̅)</span> ⲛ̅ⲧⳉⲉ ⲛ̅ⲟⲩⲣⲟ ⲉϥⲕⲱⲧⲉ ⲁϫⲙ̅ ⲡϥ̅ⲕⲟⲩⲣ
  ⲧⲉⲓ̈ ⲧⲉ ⲧⳉⲉ ⲛ̅ⲟⲩⲣⲉϥϫⲛⲟ ϩⲓ ⲡϥϭⲗⲁϭ <span style="color:#b00e23">(ⲓ̅ⲉ̅)</span>
  ⳉⲁⲣⲉ ⲡⲣⲉϥϫⲛⲟ ϭⲱⲗϭ ⲛⲉϥϭⲓϫ ⳉⲁ ⲕⲟⲟⲛⲉϥ ϥⲧⲙ̅ⲟⲩⲱⳉ ⲛ̅ⲧⲟⲩ ⲁⲣⲱϥ <span style=
  "color:#b00e23">(ⲓ̅ⲋ̅)</span> ⲟⲩⲥⲁⲃⲉ ⲡⲉ ⲡⲣⲉϥϫⲛⲟ ⲛⲉϥ ⲟⲩⲁϩⲉⲉⲧϥ ⲛ̅ϩⲟⲩⲟ ⲁⲡⲉⲧⲥⲏⲟⲩ
  ⲉⲧⲥⲧⲟ ⲁⲃⲁⲗ ⲛ̅ⲟⲩⲟⲩⲟⲩ <span style="color:#b00e23">(ⲓ̅ⲍ̅)</span> ⲛ̅ⲧⳉⲉ
  ⲙ̅ⲡⲉⲧⲉⲙⲁϩⲧⲉ ⲙ̅ⲡⲥⲉⲧ ⲛ̅ⲟⲩⲟⲩϩⲁⲣ ⲧⲉⲓ̈ ⲧⲉ ⲧⳉⲉ ⲙ̅ⲡⲉⲧⲁϩⲉ ⲁⲣⲉⲧϥ̅ ⲙ̅ⲡⲃⲗ̅ ⲛ̅ⲟⲩⲙⲓⳉⲉ ⲉⲡⲱϥ
  ⲉⲛ ⲡⲉ <span style="color:#b00e23">(ⲓ̅ⲏ̅)</span> ⲛ̅ⲧⳉⲉ ⲛ̅ⲛⲉⲧϫⲱⲛⲧ ⲁⲧⲱⲕⲉ ⲁⳉⲟⲩⲛ
  ⲛ̅ϩⲉⲛϣⲉϫⲉ ⲁⲛⲣⲱⲙⲉ ⲡⲉⲧⲛⲁⲧⲱⲙⲧ ⲇⲉ ⲁⲡϣⲉϫⲉ ⲛ̅ⳉⲁⲣⲡ ⲛⲁⲥⲗⲁⲁⲧⲉ <span style=
  "color:#b00e23">(ⲓ̅ⲑ̅)</span> ⲧⲉⲓ̈ ⲧⲉ ⲧⳉⲉ ⲛ̅ⲟⲩⲁⲛ ⲛⲓⲙ ⲉⲧϭⲱⲣϭ ⲁⲛⲉϥⳉⲃⲉⲉⲣⲉ
  ⲁⲩϣⲁⲧⲉϩⲁϥ ⲇⲉ ⳉⲁⲣⲉϥϫⲟⲟⲥ ϫⲉ ⲛⲧⲁⲉⲓⲉⲉⲥ ⲉⲓ̈ⲥⲱⲃⲉ <span style=
  "color:#b00e23">(ⲕ̅)</span> ⳉⲁⲣⲉ ⲡⲕⲱϩⲧ ϫⲉⲣⲟ ⳉⲛ̅ ϩⲁϩ ⲛ̅ⳉⲉ ⲡⲙⲓⳉⲉ ⲇⲉ ⲛⲁϭⲟⲩ ⳉⲙ̅
  ⲡⲙⲁ ⲉⲧⲉ ⲟⲩⲛ̅ ⲣⲉϥϭⲱⲛⲧ ⲛ̅ⳉⲏⲧϥ <span style="color:#b00e23">(ⲕ̅ⲁ̅)</span>
  ⲛ̅ϫⲃ̅ⲃⲉⲥ ⲛ̅ⲟⲩⲉⲥⲭⲁⲣⲁ ⲁⲟⲩ ϩⲉⲛⳉⲉ ⲙ̅ⲡⲕⲱϩⲧ̅ ⲟⲩⲣⲱⲙⲉ ϩⲟⲩⲟⲩϥ ⲛ̅ⲣⲉϥⲥⲁϩⲟⲩ ⲉϥⳉⲧⲁⲣⲧⲣⲉ
  ⲛ̅ⲟⲩⲙⲓⳉⲉ <span style="color:#b00e23">(ⲕ̅ⲃ̅)</span> ⲛ̅ϣⲉϫⲉ ⲙ̅ⲡⲕⲁⲣϣϥ̅ ϭⲏⲛ ⲛⲉⲓ̈
  ⲇⲉ ⲣⲱϩⲧ ⲁⳉⲟⲩⲛ ⲁⲛⲧⲁⲙⲓⲟⲛ ⲛ̅ⲧⳉⲓ <span style="color:#b00e23">(ⲕ̅ⲅ̅)</span> ⲛ̅ⲧⳉⲉ
  ⲛ̅ϩⲉⲛⲃⲗ̅ϫⲉ ⲡⲉ ⲟⲩϩⲉⲧ ⳉⲛ̅ ⲟⲩⲕⲣⲁϥ ⳉⲁⲣⲉ ϩⲉⲛⲥⲡⲁⲧⲟⲩ ⲛ̅ⲕⲣⲁϥ ϩⲱⲃⲥ ⲟⲩϩⲏⲧ ⲛ̅ⲣⲉϥⲣ̅ⲗⲩⲡⲉⲓ
  <span style="color:#b00e23">(ⲕ̅ⲇ̅)</span> ⳉⲁⲣⲉ ⲡϫⲁϫⲉ ⲣⲓⲙⲉ ⲉϥϫⲱⲣⲙⲉ ⲁⲟⲩⲁⲛ ⲛⲓⲙ
  ⳉⲛ̅ ⲛⲉϥⲥⲡⲁⲧⲟⲩ ϥⲙⲉⲩⲉ ⲇⲉ ⳉⲙ̅ ⲡϥ̅ϩⲏⲧ ⲁϩⲉⲛⲕⲣⲁϥ <span style=
  "color:#b00e23">(ⲕ̅ⲉ̅)</span> ⲁϣⲁ ⲡⲕ̅ϫⲁϫⲉ ⲥⲉⲡⲥⲱⲡⲕ̅ ⲉϥⲕⲱⲣϣ ⳉⲛ̅ ⲧϥ̅ⲥⲙⲓ ⲙⲛ̅ⲥⲱⲧⲙⲉ
  ⲛ̅ⲥⲱϥ ⲟⲩⲛ̅ ⲥⲁⳉϥⲉ ⲅⲁⲣ ⲙ̅ⲡⲟⲛⲏⲣⲓⲁ ⳉⲙ̅ ⲡϥ̅ϩⲏⲧ <span style=
  "color:#b00e23">(ⲕ̅ⲋ̅)</span> ⲡⲉⲧϩⲱⲡ ⲛ̅ⲟⲩⲙⲛ̅ⲧϫⲁϫⲉ ⳉⲁⲣⲉϥⲧⲟⲩⲛⲟⲩⲥ ⲟⲩⲡⲟⲛⲏⲣⲓⲁ ⳉⲁⲣⲉ
  ⲟⲩⲥⲁⲃⲉ ⲇⲉ ϭⲱⲗⲡ ⲁⲃⲁⲗ ⲛ̅ⲛⲉϥⲛⲁⲃⲉ ⳉⲛ̅ ⲟⲩⲙⲓⲉⲓϣⲉ <span style=
  "color:#b00e23">(ⲕ̅ⲍ̅)</span> ⲡⲉⲧϣⲓⲕⲉ ⲛ̅ⲟⲩϩⲓⲉⲓⲧ ⲁⲡⲉⲧϩⲓⲧⲟⲩⲱϥ​ ⲁϥⲛⲁϩⲉⲓ̈ⲉ ⲁⲣⲁϥ
  ⲡⲉⲧⲥⲕⲁⲣⲕⲣⲉ ⲇⲉ ⲛ̅ⲟⲩⲱⲛⲉ ⲁϥⲛⲁϩⲉⲓ̈ⲉ ⲁϫⲱϥ <span style=
  "color:#b00e23">(ⲕ̅ⲏ̅)</span> ⲡⲗⲉⲥ ⲛ̅ⲛⲟⲩϫ ⲙⲁⲥⲧⲉ ⲛ̅ⲧⲙⲓⲉ ⲧⲧⲁⲡⲣⲟ ⲇⲉ ⲉⲧⳉⲧⲣ̅ⲧⲁⲣⲧ
  ⲛⲁⲉⲓⲣⲉ ⲛ̅ϩⲉⲛⳉⲧⲁⲣⲧⲣⲉ</p>

  <h3 id="proverbs27">27</h3>

  <p><span style="color:#b00e23">(ⲁ̅)</span> ⲙⲛ̅ϣⲟⲩϣⲟⲩ ⲙ̅ⲙⲁⲕ ⲁⲡϥ̅ⲣⲉⲥⲧⲉ ⲕⲥⲁⲩⲛⲉ
  ⲅⲁⲣ ⲉⲛ ϫⲉ ⲁ ⲣⲉⲥⲧⲉ ⲛⲁⲧⳉⲡⲉⲟ​ <span style="color:#b00e23">(ⲃ̅)</span> ⲙⲁⲣⲉ ⲕⲉⲟⲩⲉ
  ⲧⲁⲓⲁⲕ ⲉⲧⲕ̅ⲧⲁⲡⲣⲟ ⲉⲛ ⲧⲉ ⲟⲩϣⲙ̅ⲙⲟ ⲁⲟⲩ ⲛⲉⲕⲥⲡⲁⲧⲟⲩ ⲉⲛ <span style=
  "color:#b00e23">(ⲅ̅)</span> ⲡⲱⲛⲉ ϩⲁⲣϣ ⲁⲟⲩ ⲡϣⲟⲩⲙⲁⲕϩ̅ ⲛ̅ϥⲓⲧϥ̅ ⲧⲟⲣⲅⲏ ⲇⲉ ⲙ̅ⲡⲁⲑⲏⲧ
  ϩⲁⲣϣ ⲛ̅ϩⲟⲩⲟ ⲁⲣⲁⲩ ⲙ̅ⲡⲥⲛⲟ <span style="color:#b00e23">(ⲇ̅)</span> ⲡϭⲱⲛⲧ ⲟⲩⲁⲧⲛⲁⲉ
  ⲡⲉ ⲁⲟⲩ ⲧⲟⲣⲅⲏ ⲛⲁⳉⲧ̅ ⲁⲗⲗⲁ ⲙⲁⲣⲉ ⲗⲁⲩⲉ ϥⲓ ⳉⲁ ⲡⲕⲱϩ <span style=
  "color:#b00e23">(ⲉ̅)</span> ⲛⲁⲛⲟⲩ ϩⲉⲛϫⲡⲓⲟ ⲉⲩϭⲁⲗⲡ ⲁⲃⲁⲗ ⲛ̅ϩⲟⲩⲟ ⲁⲩⲙⲛ̅ⲧⳉⲃⲏⲣ ⲉⲥϩⲏⲡ
  <span style="color:#b00e23">(ⲋ̅)</span> ⲛⲁⲛⲟⲩ ⲙ̅ⲡⲱⲗϩ̅ ⲛ̅ⲟⲩⳉⲃⲏⲣ ⲛ̅ϩⲟⲩⲟ ⲁⲛⲡⲓⲉⲓ
  ⲛ̅ⲟⲩϫⲁϫⲉ <span style="color:#b00e23">(ⲍ̅)</span> ⳉⲁⲣⲉ ⲧⲯⲩⲭⲏ ⲉⲧⲥⲏⲟⲩ ⲧⲥ̅ⲧⲟ
  ⲡⲉⲃⲓⲟⲩ ⲁⲃⲁⲗ ⳉⲁⲣⲉ ⲡⲉⲧⲥⲁⳉⲉ ⲇⲉ ϩⲗⲁϭ ⲛ̅ⲧⲯⲩⲭⲏ ⲉⲧϣⲁⲁⲧ <span style=
  "color:#b00e23">(ⲏ̅)</span> ⲛ̅ⲧⳉⲉ ⲛ̅ⲟⲩϩⲁⲗⲏⲧ ⲉⳉⲁⲣⲉϥϩⲱⲗ ⲁⲃⲁⲗ ⳉⲙ̅ ⲡϥ̅ⲙⲏϩⲉ ⲧⲉⲓ̈
  ⲧⲉ ⲧⳉⲉ ⲉⳉⲁⲣⲉ ⲡⲣⲱⲙⲉ ⲣ̅ⳉⲙ̅ⳉⲉⲗ ⲁϥϣⲁⲣ̅ϣⲙ̅ⲙⲟ ⲁⲛⲉϥⲙⲁ <span style=
  "color:#b00e23">(ⲑ̅)</span> ⳉⲁⲣⲉ ⲫⲏⲧ ⲟⲩⲛ̅ⲁϥ ⳉⲛ̅ ϩⲉⲛⲥⲁϭⲛⲉ ⲙⲛ̅ ϩⲉⲛⲏⲣⲡ ⲙⲛ̅
  ϩⲉⲛϣⲟⲩϩⲏⲛⲉ ⳉⲁⲣⲉ ⲫⲏⲧ ⲇⲉ ϩⲉⲓ̈ⲉ ⳉⲛ̅ ⲟⲩϣⲱⲛⲉ <span style=
  "color:#b00e23">(ⲓ̅)</span> ⲙⲛ̅ⲕⲟⲩ ⲛ̅ⲥⲱⲕ ⲛ̅ⲟⲩⳉⲃⲏⲣ ⲛ̅ⲥⲁⲃⲉ ⲏ ⲟⲩⳉⲃⲏⲣ ⲧⲙ̅ ⲡⲕ̅ⲉⲓⲱⲧ
  ⲛⲁⲛⲟⲩ ⲟⲩⳉⲃⲏⲣ ⲉϥⳉⲏⲛ ⲁⳉⲟⲩⲛ ⲛ̅ϩⲟⲩⲟ ⲁⲩⲥⲁⲛ ⲉϥⲟⲩⲏⲟⲩ <span style=
  "color:#b00e23">(ⲓ̅ⲁ̅)</span> ⲣ̅ⲥⲁⲃⲉ ⲡⲁϣⲏⲣⲉ ϫⲁ ⲡⲁϩⲏⲧ ⲛⲁⲟⲩⲛⲁϥ ⲁⲟⲩ ⲕⲧⲁⲕ
  ⲛ̅ϩⲉⲛϣⲉϫⲉ ⲛ̅ⲛⲁϭⲛⲉϭ <span style="color:#b00e23">(ⲓ̅ⲃ̅)</span> ⳉⲁⲣⲉ ⲡⲥⲁⲃⲉ ϩⲁⲡϥ̅
  ⲁϩⲉⲛⲡⲉⲑⲁⲩ ⲉⲩⲛⲏⲟⲩ ⲛⲁⲑⲏⲧ ⲇⲉ ⲥⲉⲛⲏⲟⲩ ⲁϫⲱⲟⲩ ⲥⲉϯⲁⲥⲉ <span style=
  "color:#b00e23">(ⲓ̅ⲅ̅)</span> ϥⲓ ⲧⲕ̅ⳉⲁⲉⲓⲧⲉ ⲁⲡⲣⲉϥϣⲱⲥ ⲅⲁⲣ ⲥⲁⲧⲕ̅ ⲁϥϣⲱⲥ ⲅⲁⲣ
  ⲛ̅ϩⲉⲛⲕⲉⲕⲉⲩⲉ <span style="color:#b00e23">(ⲓ̅ⲇ̅)</span> ⲡⲉⲧⲛⲁⲥⲙⲟⲩ ⲁⲡϥⳉⲃⲏⲣ ⳉⲛ̅
  ⲟⲩⲛⲁϭ ⲛ̅ⲥⲙⲉⲓ ϩⲓⲧⲁⲩⲉ ⳉϫⲉ ϥϣⲁⲃⲉ ⲉⲛ ⲁⲡⲉⲧⲥⲁϩⲟⲩ ⲙ̅ⲙⲁϥ <span style=
  "color:#b00e23">(ⲓ̅ⲉ̅)</span> ⳉⲁⲣⲉ ⲡϩⲱⲟⲩ ϯⲕ ⲡⲣⲱⲙⲉ ⲁⲃⲁⲗ ⳉⲙ̅ ⲡϥ̅ⲏⲓ̈ ⳉⲛ̅ ⲛ̅ϩⲟⲟⲩⲉ
  ⲛ̅ⲧⲡⲣⲟ ⲧⲉⲓ̈ ⲧⲉ ⲧⳉⲉ ⲛ̅ⲟⲩⲥϩⲓⲙⲉ ⲛ̅ⲣⲉϥⲥⲁϩⲟⲩ ⲁⲃⲁⲗ ⳉⲙ̅ ⲡⲕ̅ⲏⲓ̈ ⲙ̅ⲙⲓⲛ ⲙ̅ⲙⲁⲕ
  <span style="color:#b00e23">(ⲓ̅ⲋ̅)</span> ⲡⲧⲏⲟⲩ ⲙ̅ⲡⲙ̅ϩⲓⲧ ⲛⲁⳉⲧ ⲁⳉⲁⲣⲟⲩⲙⲟⲩⲧⲉ
  ⲁⲣⲁϥ ϫⲉ ⲡⲉⲧⲥⲟⲩⲧⲱⲛ <span style="color:#b00e23">(ⲓ̅ⲍ̅)</span> ⲡⲃⲁⲛⲓⲡⲉ
  ⲡⲉⲧⳉⲁⲣⲉϥϫⲱⲣ ⲙ̅ⲡⲃⲁⲛⲓⲡⲉ ⲡⲣⲱⲙⲉ ⲇⲉ ⲡⲉⲧⳉⲁⲣⲉϥⲧⲱⲃⲥ̅ ⲡϩⲱ ⲙ̅ⲡϥ̅ⳉⲃⲏⲣ <span style=
  "color:#b00e23">(ⲓ̅ⲏ̅)</span> ⲡⲉⲧⲛⲁⲧⲱϭⲉ ⲛ̅ⲟⲩⲃⲟⲩ ⲛ̅ⲕⲛ̅ⲧⲉ ϥⲛⲁⲥⲉⲓ ⲛ̅ⲛⲉⲥⲕⲁⲣⲡⲟⲥ
  ⲡⲉⲧⲉⲣⲏϩⲧⲉ ⲇⲉ ⲁⲡϥ̅ϫⲁⲉⲓⲥ ⲛⲁϫⲓ ⲧⲁⲉⲓⲟ <span style="color:#b00e23">(ⲓ̅ⲑ̅)</span>
  ⲛ̅ⲧⳉⲉ ⲉⲧⲉ ϩⲉⲛϩⲁ ⲉⲓⲛⲉ ⲉⲛ ⲛ̅ⲛⲟⲩⲉⲣⲏⲟⲩ ⲧⲉⲓ̈ ⲧⲉ ⲧⳉⲉ ⲉⲧⲉ ⲛ̅ⲕⲉϩⲏⲧ ⲛ̅ⲛ̅ⲣⲱⲙⲉ ⲉⲓⲛⲉ ⲉⲛ
  ⲛ̅ⲛⲟⲩⲉⲣⲏⲟⲩ <span style="color:#b00e23">(ⲕ̅)</span> ⲙⲁⲣⲉ ⲁⲙⲛ̅ⲧⲉ ⲙⲛ̅ ⲡⲧⲉⲕⲟ ⲥⲉⲓ
  ⲧⲉⲓ̈ ⲧⲉ ⲧⳉⲉ ϩⲉⲛⲁⲧⲥⲉⲓ ⲛⲉ ⲛ̅ⲃⲉⲗ ⲛ̅ⲛ̅ⲣⲱⲙⲉ ⲛ̅ⲣⲉϥϫⲓⲛ̅ϭⲁⲛⲥ̅ ⲧⲃⲁⲧⲉ ⲙ̅ⲡϫⲁⲉⲓⲥ ⲡⲉ
  ⲡϫⲁⲣⲃⲉⲗ ⲙⲛ̅ ⲛ̅ⲁⲧⲥⲃⲟⲩ ⲙⲛ̅ ⲛⲉⲧⲉⲙⲁⲩⲉⲙⲁϩⲧⲉ ⲙ̅ⲡⲟⲩⲗⲉⲥ <span style=
  "color:#b00e23">(ⲕ̅ⲁ̅)</span> ⲧⲇⲟⲕⲓⲙⲏ ⲙ̅ⲫⲉⲧ ⲙⲛ̅ ⲡⲛⲟⲩⲃ ⲡⲉ ⲡⲉⲥⲧⲟⲩ
  ⲉⳉⲁⲣⲟⲩⲣ̅ⲇⲟⲕⲓⲙⲁⲍⲉ ⲙ̅ⲡⲣⲱⲙⲉ ⲁⲃⲁⲗ ⳉⲛ̅ ⲣⲱⲟⲩ ⲛ̅ⲛⲉⲧϣⲉϫⲉ ⲁⲣⲁϥ ⲡϩⲏⲧ ⲛ̅ϩⲉⲛⲁⲛⲟⲙⲟⲥ
  ⳉⲁⲣⲉϥϣⲓⲛⲉ ⲥⲉ ⲟⲩⲡⲉⲧϩⲁⲩ ⲡϩⲏⲧ ⲇⲉ ⲛ̅ⲛⲉⲧⲥⲟⲩⲧⲱⲛ Ϩⲁⲣⲉϥϣⲓⲛⲉ ⲥⲉ ⲟⲩⲥⲁⲩⲛⲉ <span style=
  "color:#b00e23">(ⲕ̅ⲃ̅)</span> ⲁⲕϣⲁⲣ̅ⲙⲁⲥⲧⲓⲅⲟⲩ ⲛ̅ⲟⲩⲁⲑⲏⲧ ⲛ̅ⲧⲙⲏⲧⲉ ⲛ̅ⲟⲩⲙⲓⲉⲓϣⲉ
  ⲉⲕϣⲱⲥ ⲙ̅ⲙⲁϥ ⲛⲉⲕϥⲓ ⲛ̅ⲧϥ̅ⲙⲛ̅ⲧⲁⲑⲏⲧ <span style="color:#b00e23">(ⲕ̅ⲅ̅)</span> ⳉⲛ̅
  ⲟⲩⲙ̅ⲙⲉ ⲁⲕⲁⲙ̅ⲙⲉ ⲁⲙⲯⲩⲭⲏ ⲛ̅ⲛⲉⲕⲱϩⲉ ⲕⲥ̅ⲙⲛ̅ ⲡⲕ̅ϩⲏⲧ ⲁⲛⲉⲕⲁⲅⲉⲗⲏ <span style=
  "color:#b00e23">(ⲕ̅ⲇ̅)</span> ϫⲉ ⲡⲉⲁⲩ ⲙⲛ̅ ⲡⲉⲙⲁϩⲧⲉ ⳉⲟⲟⲡ ⲉⲛ ⲙ̅ⲡⲣⲱⲙⲉ ϣⲁ ⲁⲛⲏϩ
  ⲟⲩⲇⲉ ⲙⲁⲩⲧⲉⲉϥ ϫⲛ̅ ⲛ̅ϫⲱⲙ ϣⲁ ϫⲱⲙ <span style="color:#b00e23">(ⲕ̅ⲉ̅)</span> ϥⲓ
  ⲡⲣⲁⲩϣ ⲛ̅ⲛ̅ⲟⲩⲁⲧⲟⲩⲉⲧ ⲉⲧⲣⲏⲧ ⳉⲛ̅ ⲧⲕⲁⲉⲓⲉ ⲧⲁⲣⲉⲕⲧϩⲓⲁⲩ ⲛ̅ⳉⲁⲣⲡ ⲕⲥⲱⲟⲩϩ ⲁⳉⲟⲩⲛ ⲛ̅ⲟⲩⲭⲟⲣⲧⲟⲥ
  ⲙ̅ⲡϥⲧⲉ <span style="color:#b00e23">(ⲕ̅ⲋ̅)</span> ϫⲁⲕⲛⲁϭⲛ̅ ⲉⲥⲁⲩ ⲁⳉⲁⲉⲓⲧⲉ ϥⲓ
  ⲡⲣⲁⲩϣ ⲛ̅ⲧⲕ̅ⲕⲁⲉⲓⲉ ϫⲁⲕ ⲁϭⲛ̅ ϩⲓ̈ⲉⲓⲃ <span style="color:#b00e23">(ⲕ̅ⲍ̅)</span>
  ⲡⲁϣⲏⲣⲉ ⲁⲉⲓⲧⲉ ⲛⲉⲕ ϩⲉⲛⲛⲁϭ ⲛ̅ϣⲉϫⲉ ⲁⲡ​ⲕⲱⲛⳉ ⲁⲟⲩ ⲁⲩⲱⲛⳉ ⲛ̅ⲛⲉⲕⳉⲙ̅ⳉⲉⲗ</p>

  <h3 id="proverbs28">28</h3>

  <p><span style="color:#b00e23">(ⲁ̅)</span> ⳉⲁⲣⲉ ⲡⲁⲥⲉⲃⲏⲥ ⲡⲱⲧ ⲉⲙⲛ̅ ⲡⲉⲧⲡⲏⲧ ⲛ̅ⲥⲱϥ
  ⲁⲣⲉ ⲡⲇⲓⲕⲁⲓⲟⲥ ⲇⲉ ⲧⲁϫⲣⲏⲟⲩ ⲛ̅ⲧⳉⲉ ⲛ̅ⲛⲓⲙⲟⲩⲉⲓ <span style=
  "color:#b00e23">(ⲃ̅)</span> ⳉⲁⲣⲉ ϩⲉⲛϩⲉⲡ ⲛⲉϩⲥⲉ ⲉⲧⲃⲉ ⲛ̅ⲛⲁⲃⲉ ⲛ̅ⲛ̅ⲁⲥⲉⲃⲏⲥ ⲡⲣⲱⲙⲉ ⲇⲉ
  ⲛ̅ⲥⲁⲃⲉ ⲛⲁⲱⳉⲙⲉ ⲛ̅ϩⲉⲛⲟⲣⲅⲏ <span style="color:#b00e23">(ⲅ̅)</span> ⳉⲁⲣⲉ ⲡⲉⲧⲧⲏⲕ
  ⳉⲛ̅ ⲧϥ̅ⲙⲛ̅ⲧⳉⲉϥⲧ ϩⲟⲩ ⲗⲁ ⲁⲩϩⲏⲕⲉ ⲛ̅ⲧⳉⲉ ⲛ̅ⲟⲩϩⲱⲟⲩ ⲉϥⲁϣ​ ⲉϥⲣ̅ⲛⲁϥⲣⲉ ⲉⲛ <span style=
  "color:#b00e23">(ⲇ̅)</span> ⲧⲉⲓ̈ ⲧⲉ ⲧⳉⲉ ⲛ̅ⲛⲉⲧⲕⲟⲩ ⲛ̅ⲥⲱⲟⲩ ⲙ̅ⲡⲛⲟⲙⲟⲥ ⲉⲩⲧⲁⲉⲓⲟ
  ⲛ̅ⲧⲙⲛ̅ⲧⳉⲉϥⲧ ⲛⲉⲧⲙⲉⲓ̈ⲉ ⲇⲉ ⲙ̅ⲡⲛⲟⲙⲟⲥ ⲁⲩⲕⲧⲟ ⲁⲣⲁⲩ ⲛ̅ⲟⲩⲥⲁⲃⲧⲉ <span style=
  "color:#b00e23">(ⲉ̅)</span> ⲛ̅ⲣⲱⲙⲉ ⲉⲑⲁⲩ ⲛⲁⲣ̅ⲛⲟⲓ̈ⲉ ⲉⲛ ⲛ̅ⲟⲩϩⲉⲡ ⲛⲉⲧϣⲓⲛⲉ ⲇⲉ ⲥⲉ
  ⲡϫⲁⲉⲓⲥ ⲛⲁⲣ̅ⲛⲟⲉⲓⲉ ⳉⲛ̅ ⲁⲅⲁⲑⲟⲛ ⲛⲓⲙ <span style="color:#b00e23">(ⲋ̅)</span> ⲛⲁⲛⲟⲩ
  ⲟⲩϩⲏⲕⲉ ⲉϥⲙⲁϩⲉ ⳉⲛ̅ ⲧⲙⲛ̅ⲧⲙⲓⲉ ⲛ̅ϩⲟⲩⲟ ⲁⲩⲣⲙ̅ⲙⲁⲟ ⲛ̅ⲣⲉϥϫⲓ ϭⲁⲗ <span style=
  "color:#b00e23">(ⲍ̅)</span> ⳉⲁⲣⲉ ⲡϣⲏⲣⲉ ⲛ̅ⲥⲁⲃⲉ ⲉⲣⲏϩ ⲁⲡⲛⲟⲙⲟⲥ ⲡⲉⲧⳉⲟⲟⲡ ⲇⲉ ⳉⲛ̅
  ⲟⲩⲙⲛ̅ⲧϣⲛⲁ ⲁϥϣⲱⲥ ⲙ̅ⲡϥ̅ⲉⲓⲱⲧ <span style="color:#b00e23">(ⲏ̅)</span> ⲡⲉⲧⲧⲁϣⲟ
  ⲛ̅ⲧϥ̅ⲙⲛ̅ⲧⲣⲙ̅ⲙⲁⲟ ⳉⲛ̅ ⲟⲩϫⲓⲙⲏⲥⲉ ⲁⲩⲛⲁⲥⲁⲩϩⲥ̅ ⲁⳉⲟⲩⲛ ⲛ̅ⲛⲉⲧⲛⲁⲉ ⲛ̅ⲛ̅ϩⲏⲕⲉ <span style=
  "color:#b00e23">(ⲑ̅)</span> ⲡⲉⲧⲛⲁⲣⲓⲕⲉ ⲁⲃⲁⲗ ⲙ̅ⲡϥ̅ⲙⲉⲉϫⲉ ⲁⲧⲙⲥⲱⲧⲙⲉ ⲁⲡⲛⲟⲙⲟⲥ ⲡϣⲗⲏⲗ
  ⲙ̅ⲡⲉⲓ̈ ϥⲏⲧ <span style="color:#b00e23">(ⲓ̅)</span> ⲡⲉⲧⲥⲱⲣⲙⲉ ⲛ̅ⲛⲉⲧⲥⲟⲩⲧⲱⲛ ϩⲓ
  ⲟⲩⳉⲟ ⲉϥϩⲁⲩ ⲁϥⲛⲁϩⲉⲓ̈ⲉ ⲛ̅ⲧⲁϥ ⲁϩⲉⲛⲡⲉⲑⲁⲩ ⲛⲉⲧⲟⲩⲁⲁⲃⲉ ⲇⲉ ⲛⲁⲡⲱϣⲉ ⲁϫⲱⲟⲩ ⲛ̅ⲙ̅ⲡⲉⲧⲛⲁⲛⲟⲩϥ
  <span style="color:#b00e23">(ⲓ̅ⲁ̅)</span> ⲡⲣⲱⲙⲉ ⲛ̅ⲣⲙ̅ⲙⲁⲟ ⲉ ⲛ̅ⲥⲁⲃⲉ ⲛⲉϥ
  ⲟⲩⲁⲉⲉⲧϥ̅ ⲡϩⲏⲕⲉ ⲇⲉ ⲛ̅ⲥⲁⲃⲉ ⲛⲁϭⲛ̅ ⲁⲣⲓⲕⲉ ⲁⲣⲁϥ <span style=
  "color:#b00e23">(ⲓ̅ⲃ̅)</span> ⳉⲁⲣⲉ ⲟⲩⲛⲁϭ ⲛⲉⲁⲩ ⳉⲱⲡⲉ ⲉⲧⲃⲉ ⲧⲃⲟⲏⲑⲉⲓⲁ ⲛ̅ⲛ̅ⲇⲓⲕⲁⲓⲟⲥ
  ⳉⲁⲣⲉ ⲛ̅ⲣⲱⲙⲉ ⲇⲉ ⲧⲉⲕⲟ ⳉⲛ̅ ⲙ̅ⲙⲁ ⲛ̅ⲛ̅ⲁⲥⲉⲃⲏⲥ <span style=
  "color:#b00e23">(ⲓ̅ⲅ̅)</span> ⲡⲉⲧϩⲱⲃⲥ̅ ⲛ̅ⲧϥ̅ⲙⲛ̅ⲧⳉⲉϥⲧ̅ ⲛⲁⲥⲁⲩⲧⲛⲉ ⲉⲛ ⲡⲉⲧϫⲟⲩ ⲇⲉ
  ⲙ̅ⲙⲁⲥ ⲁⲟⲩ ⲉⲧϫⲡⲓⲟ ⲥⲉⲛⲁⲙⲉⲣⲓⲧϥ <span style="color:#b00e23">(ⲓ̅ⲇ̅)</span>
  ⲛⲉⲉⲓ̈ⲉⲧϥ̅ ⲙ̅ⲡⲣⲱⲙⲉ ⲉⲧϯⲥⲟ ⲁⲟⲩⲁⲛ ⲛⲓⲙ ⲉⲧⲃⲉ ⲑⲛⲱⲱϩⲉ ⲡⲛⲁⳉⲧϩⲏⲧ ⲇⲉ ⲛ̅ⲧⲁϥ ⲛⲁⲧⲱⲙⲧ
  ⲁϩⲉⲛⲡⲉⲑⲁⲩ <span style="color:#b00e23">(ⲓ̅ⲉ̅)</span> ⲟⲩⲙⲟⲩⲉⲓ ⲉϥϩⲕⲉⲉⲧ ⲁⲟⲩ
  ⲟⲩⲟⲩⲱⲛϣ ⲉϥⲁⲃⲉ ⲡⲉ ⲟⲩϩⲏⲕⲉ ⲉϥⲛⲁⲣ̅ϫⲁⲉⲓⲥ ⲁⲩⲙⲓⲉⲓϣⲉ ⲛ̅ϩⲏⲕⲉ <span style=
  "color:#b00e23">(ⲓ̅ⲋ̅)</span> ⲟⲩⲣ̅ⲣⲟ ⲉϥϣⲁⲁⲧ ⲛ̅ⲭⲣⲏⲙⲁ ⲟⲩⲛⲁϭ ⲛ̅ⲣⲉϥϫⲓⲛ̅ϭⲁⲛⲥ̅ ⲡⲉ
  ⲡⲉⲧⲙⲁⲥⲧⲉ ⲇⲉ ⲛ̅ϫⲓⲛ̅ϭⲁⲛⲥ̅ ⲛⲁⲱⲛⳉ ⲁⲩⲛⲁϭ ⲛ̅ⲟⲩⲁⲉⲓϣ <span style=
  "color:#b00e23">(ⲓ̅ⲍ̅)</span> ⲡⲉⲧⲛⲁϣⲡ ⲧⲱⲣⲉ ⲛ̅ⲟⲩⲣⲱⲙⲉ ⲉϥⳉⲛ̅ ⲟⲩⲗⲁⲓ̈ϭⲉ ⲛ̅ⳉⲱⲧⲃⲉ
  ⲛⲁⲡⲱⲧ ⲁⲟⲩ ϥⲧⲁϫⲣⲏⲟⲩ ⲉⲛ <span style="color:#b00e23">(ⲓ̅ⲏ̅)</span> ⲡⲉⲧⲙⲁϩⲉ
  ⲇⲓⲕⲁⲓⲱⲥ ⲥⲉⲛⲁⲣ̅ⲃⲟⲏⲑⲉⲓ ⲁⲣⲁϥ ⲡⲉⲧⲙⲁϩⲉ ⲇⲉ ϩⲓ ϩⲉⲛⳉⲱⲟⲩ ⲉⲩϭⲁⲩϭ ⲛⲁϭⲗⲁⲙⲗ̅ⲙ <span style=
  "color:#b00e23">(ⲓ̅ⲑ̅)</span> ⲡⲉⲧⲣ̅ϩⲱⲃ ⲁⲡϥ̅ⲕⲁϩ ⲛⲁⲥⲉⲓ ⲛ̅ⲁⲉⲓⲕ ⲡⲉⲧⲡⲏⲧ ⲇⲉ ⲥⲉ
  ​ⲟⲩⲟⲩⲱⲥϥ̅ ⲛⲁⲥⲉⲓ ⲛ̅ⲧϥ̅ⲙⲛ̅ⲧϩⲏⲕⲉ <span style="color:#b00e23">(ⲕ̅)</span> ⲡⲣⲱⲙⲉ
  ⲛ̅ⲥⲁⲃⲉ ⲛⲁϫⲓⲥⲃⲟⲩ ⲙ̅ⲡϣⲁ ⲡⲣⲉϥⲣ̅ⲡⲉⲑⲁⲩ ⲇⲉ ⲛⲁⲣ̅ⲃⲁⲗ ⲉⲛ ⲁⲡⲉⲑⲁⲩ <span style=
  "color:#b00e23">(ⲕ̅ⲁ̅)</span> ⲡⲉⲧϣⲓⲡⲉ ϩⲏⲧⲟⲩ ⲛ̅ⲛ̅ϩⲟ ⲛ̅ⲛ̅ⲣⲉϥϫⲓⲛ̅ϭⲁⲛⲥ̅ ⲛⲁⲛⲟⲩϥ ⲉⲛ
  ⲡⲉⲓ̈ ⲛ̅ϯⲙⲓⲛⲉ ⲛⲁϯ ⲟⲩⲣⲱⲙⲉ ⳉⲁ ⲟⲩⲁⲉⲓⲕ <span style="color:#b00e23">(ⲕ̅ⲃ̅)</span>
  ⳉⲁⲣⲉϥϭⲗⲁⲙ ⲁⲣ̅ⲣⲙ̅ⲙⲁⲟ ⲛ̅ϭⲓ ⲟⲩⲣⲱⲙⲉ ⲛ̅ⲉⲓⲉⲣⲃⲟⲟⲛⲉ ⲁⲟⲩ ϥⲥⲁⲩⲛⲉ ⲉⲛ ϫⲉ ⲟⲩⲛⲁⲏⲧ
  ⲡⲉⲧⲛⲁⲣ̅ϫⲁⲉⲓⲥ ⲁϫⲱϥ ⲡⲉⲧⲧⲁϣⲟ ⲛ̅ⲧϥ̅ⲙⲛ̅ⲧⲣⲙ̅ⲙⲁⲟ ⳉⲛ̅ ⲟⲩϫⲓⲙⲏⲥⲉ ⲁϥⲛⲁⲥⲁⲩϩⲥ̅ ⲁⳉⲟⲩⲛ
  ⲙ̅ⲡⲉⲧⲛⲁⲉ ⲛ̅ⲛ̅ϩⲏⲕⲉ <span style="color:#b00e23">(ⲕ̅ⲅ̅)</span> ⲡⲉⲧϫⲡⲓⲟ ⲛ̅ⲟⲩⲣⲱⲙⲉ
  ϩⲓ ⲛⲉϥⳉⲱⲟⲩ ϥⲛⲁϭⲛ̅ ϩⲙⲁⲧ ⲛ̅ϩⲟⲩⲟ ⲁⲡⲉⲧϯ ϩⲙⲁⲧ ⳉⲙ̅ ⲡϥ̅ⲗⲉⲥ <span style=
  "color:#b00e23">(ⲕ̅ⲇ̅)</span> ⲡⲉⲧϫⲓ ⲙ̅ⲡϥ̅ⲉⲓⲱⲧ ⲛ̅ϭⲁⲛⲥ̅ ⲙⲛ̅ ⲧϥ̅ⲙⲱ ⲉϥⲙⲉⲉⲩⲉ ϫⲉ
  ϯⲣ̅ⲛⲁⲃⲉ ⲉⲛ ⲟⲩⲕⲟⲓⲛⲟⲛⲟⲥ ⲡⲉ ⲡⲉⲓ̈ ⲛ̅ⲟⲩⲣⲱⲙⲉ ⲛ̅ⲁⲥⲉⲃⲏⲥ <span style=
  "color:#b00e23">(ⲕ̅ⲉ̅)</span> ⳉⲁⲣⲉ ⲟⲩⲣⲱⲙⲉ ⲛ̅ⲁⲧⲥⲉⲓ ⲣ̅ⲕⲣⲓⲛⲉⲓ ⲉⲓⲕⲏ ⲡⲉⲧⲕⲟⲩ ⲇⲉ
  ⲛ̅ϩⲧⲏϥ ⲁⲡϫⲁⲉⲓⲥ ⲛⲁⳉⲱⲡⲉ ⳉⲛ̅ ⲟⲩⲉⲣⲏϩ <span style="color:#b00e23">(ⲕ̅ⲋ̅)</span>
  ⲡⲉⲧⲕⲟⲩ ⲛ̅ϩⲧⲏϥ ⲁⲩⲙⲛ̅ⲧⲛⲁⳉⲧϩⲏⲧ ⲡⲉⲓ̈ ⲟⲩⲁⲑⲏⲧ ⲡⲉ ⲡⲉⲧⲙⲁϩⲉ ⲇⲉ ⳉⲛ̅ ⲟⲩⲥⲟⲫⲓⲁ ⲛⲁⲟⲩϫⲉⲓ̈
  <span style="color:#b00e23">(ⲕ̅ⲍ̅)</span> ⲡⲉⲧϯ ⲛ̅ⲛ̅ϩⲏⲕⲉ ⲛⲁϣⲟⲩⲟⲩⲧ ⲉⲛ ⲡⲉⲧⲕⲧⲟ ⲇⲉ
  ⲛ̅ⲛⲉϥⲃⲉⲗ ⲁⲃⲁⲗ ⲙ̅ⲙⲁⲩ ⲛⲁϣⲟⲩⲟⲩⲧ ⲙ̅ⲡϣⲁ <span style="color:#b00e23">(ⲕ̅ⲏ̅)</span>
  ⳉⲁⲣⲉ ⲛ̅ⲇⲓⲕⲁⲓⲟⲥ ϩⲁϫϫ̅ ⳉⲛ̅ ⲛ̅ⲙⲁ ⲛ̅ⲛ̅ⲁⲥⲉⲃⲏⲥ ⳉⲁⲣⲟⲩⲁϣⲉⲓ̈ ⲇⲉ ⳉⲙ̅ ⲡⲧⲉⲕⲟ
  ⲛ̅ⲛⲉⲧⲙ̅ⲙⲟ</p>

  <h3 id="proverbs29">29</h3>

  <p><span style="color:#b00e23">(ⲁ̅)</span> ⲛⲁⲛⲉ ⲟⲩⲣⲱⲙⲉ ⲉϥϫⲡⲓⲟ ⲁⲩⲛⲁⳉⲧ̅ⲙⲉⲕϩ̅
  ϥ̅ⲛⲁϫⲉⲣⲟ ⲅⲁⲣ ⳉⲛ̅ ⲟⲩⲥⳉⲛⲉ ϥⲧⲙ̅ⲧⲗ̅ϭⲟ <span style="color:#b00e23">(ⲃ̅)</span>
  ⲛ̅ⲗⲁⲟⲥ ⲛⲁⲣ̅ⲉⲩⲫⲣⲁⲛⲉ ⲉⲩϣⲉϫⲉ ⲁⲛⲇⲓⲕⲁⲓⲟⲥ ⲛ̅ⲣⲱⲙⲉ ⲇⲉ ⲛⲁϩⲁϫϫ̅ ⳉⲛ̅ ⲧⲙⲛ̅ⲧϫⲁⲉⲓⲥ
  ⲛ̅ⲛ̅ⲁⲥⲉⲃⲏⲥ <span style="color:#b00e23">(ⲅ̅)</span> ⲡⲓⲱⲧ ⲙ̅ⲡⲣⲱⲙⲉ ⲉⲧϣⲓⲛⲉ ⲥⲉ
  ⲧⲥⲟⲫⲓⲁ ⲛⲁⲣ̅ⲉⲩⲫⲣⲁⲛⲉ ⲡⲉⲧⲙⲁϩⲉ ⲇⲉ ⳉⲛ̅ ⲟⲩⲡⲟⲣⲛⲓⲁ ⲛⲁⲧⲉⲕⲟ ⲧϥ̅ⲙⲛ̅ⲧⲣⲙ̅ⲙⲁⲟ <span style=
  "color:#b00e23">(ⲇ̅)</span> ⳉⲁⲣⲉ ⲟⲩⲣ̅ⲣⲟ ⲛ̅ⲇⲓⲕⲁⲓⲟⲥ ⲧⲟⲩⲛⲟⲩⲥ ⲟⲩⲭⲱⲣⲁ ⲧⲉ ⲟⲩⲣⲱⲙⲉ
  ⲙ̅ⲡⲁⲣⲁⲛⲟⲙⲟⲥ ⳉⲣ̅ⳉⲱⲣⲥ̅ <span style="color:#b00e23">(ⲉ̅)</span> ⲡⲉⲧⲥⲁⲃⲧⲉ ⲛ̅ⲟⲩϣⲛⲉ
  ⲛⲁϩⲣⲛ ⲡϥ̅ⳉⲃⲏⲣ ⲁϥⲛⲁⲥⲁⲣϥ ⲁⲃⲁⲗ ⲁⲛⲉϥⲟⲩⲣⲏⲧⲉ ⲙ̅ⲙⲓⲛ ⲙ̅ⲙⲁϥ <span style=
  "color:#b00e23">(ⲋ̅)</span> ⲟⲩⲛ̅ ⲟⲩⲛⲁϭ ⲛ̅ϭⲁⲣϭⲥ̅ ⲁⲡⲣⲱⲙⲉ ⲛ̅ⲣⲉϥⲣ̅ⲛⲁⲃⲉ ⲡⲇⲓⲕⲁⲓⲟⲥ
  ⲇⲉ ⲛⲁⳉⲱⲡⲉ ⳉⲛ̅ ⲟⲩⲣⲉϣⲉ ⲙⲛ̅ ⲟⲩⲟⲩⲛⲁϥ <span style="color:#b00e23">(ⲍ̅)</span>
  ⲡⲇⲓⲕⲁⲓⲟⲥ ⲥⲁⲩⲛⲉ ⲛ̅ⲣ̅ⲕⲣⲓⲛⲉⲓ ⲛ̅ⲛ̅ϩⲏⲕⲉ ⲡⲁⲥⲉⲃⲏⲥ ⲇⲉ ⲛⲁⲙ̅ⲙⲉ ⲉⲛ ⲁⲡⲥⲁⲩⲛⲉ <span style=
  "color:#b00e23">(ⲏ̅)</span> ⳉⲁⲣⲉ ϩⲉⲛⲣⲱⲙⲉ ⲉⲩϩⲁⲩ ⲣⲱⲕϩ̅ ⲟⲩⲡⲟⲗⲓⲥ ⳉⲁⲣⲉ ⲛ̅ⲥⲟⲫⲟⲥ ⲇⲉ
  ⲕⲧⲟ ⲁⲃⲁⲗ ⲛ̅ⲟⲩⲟⲣⲅⲏ <span style="color:#b00e23">(ⲑ̅)</span> ⲡⲣⲱⲙⲉ ⲛ̅ⲥⲟⲫⲟⲥ
  ⲛⲁⲣ̅ⲕⲣⲓⲛⲉⲓ ⲛ̅ⲛ̅ϩⲉⲑⲛⲟⲥ ⳉⲁⲣⲟⲩⲥⲱⲃⲉ ⲇⲉ ⲥⲉ ⲡⲣⲉϥⲣ̅ⲛⲁⲃⲉ ⲁϥϣⲁϭⲱⲛⲧ <span style=
  "color:#b00e23">(ⲓ̅)</span> ⳉⲁⲣⲉ ⲛ̅ⲣⲱⲙⲉ ⲛ̅ⲥⲛⲁϥ ⲙⲉⲥⲧⲉ ⲡⲉⲧⲟⲩⲁⲁⲃⲉ ⳉⲁⲣⲉ ⲛⲉⲧⲥⲟⲩⲧⲱⲛ
  ⲇⲉ ϣⲓⲛⲉ ⲥⲉ ⲧϥ̅ⲯⲩⲭⲏ <span style="color:#b00e23">(ⲓ̅ⲁ̅)</span> ⳉⲁⲣⲉ ⲡⲁⲑⲏⲧ ⲡⲱⳉⲧ
  ⲡϥ̅ϭⲱⲛⲧ ⲁⲃⲁⲗ ⲧⲏⲣϥ̅ ⲡⲥⲟⲫⲟⲥ ⲇⲉ ⲛⲁⲥⲁⲩϩϥ̅ ⲁⳉⲟⲩⲛ ⳉⲏⲙ ⳉⲏⲙ <span style=
  "color:#b00e23">(ⲓ̅ⲃ̅)</span> ⲟⲩⲣ̅ⲣⲟ ⲉϥⲥⲱⲧⲙⲉ ⲁⲩϣⲉϫⲉ ⲛ̅ϫⲓⲛ̅ϭⲁⲛⲥ̅ ϩⲉⲛⲡⲁⲣⲁⲛⲟⲙⲟⲥ
  ⲧⲏⲣⲟⲩ ⲛⲉⲧϣⲙ̅ϣⲉ ⲛⲉϥ <span style="color:#b00e23">(ⲓ̅ⲅ̅)</span> ⲡⲉⲧϯ ⲁⲙⲏⲥⲉ ⲙⲛ̅
  ⲡⲉⲧϫⲓ ⲁⲩⲧⲱⲙⲧ ⲁⲛⲟⲩⲉⲣⲏⲟⲩ ⲡⲛⲟⲩⲛⲧⲉ ⲇⲉ ⲛⲁϭⲙ̅ ⲡⲟⲩϣⲓⲛⲉ ⲙ̅ⲡⲥⲛⲟ <span style=
  "color:#b00e23">(ⲓ̅ⲇ̅)</span> ⲟⲩⲣ̅ⲣⲟ ⲉϥⲣ̅ⲕⲣⲓⲛⲉⲓ ⲛ̅ⲛ̅ϩⲏⲕⲉ ⳉⲛ̅ ⲟⲩⲙⲓⲉ ⲡϥ̅ⲑⲣⲟⲛⲟⲥ
  ⲛⲁⳉⲱⲡⲉ ⲁⲩⲙⲛ̅ⲧⲙⲛ̅ⲧⲣⲉ <span style="color:#b00e23">(ⲓ̅ⲉ̅)</span> ⳉⲁⲣⲉ ⲛ̅ⲥⲏⳉⲉ ⲙⲛ̅
  ϩⲉⲛϫⲡⲓⲟ ϯ ⲛ̅ⲟⲩⲥⲟⲫⲓⲁ ⲡϣⲏⲣⲉ ⲇⲉ ⲉⲧⲣ̅ⲡⲗⲁⲛⲁ ⲛⲁϯϣⲓⲡⲉ ⲙ̅ⲡϥ̅ⲉⲓⲱⲧ <span style=
  "color:#b00e23">(ⲓ̅ⲋ̅)</span> ⳉⲁⲣⲉ ⲛ̅ⲛⲁⲃⲉ ⲁϣⲉⲓ̈ ⳉⲙ̅ ⲡⲁϣⲉⲓ̈ ⲛ̅ⲛ̅ⲁⲥⲉⲃⲏⲥ ⲁϣⲁ
  ⲛⲉⲓ̈ ⲇⲉ ϩⲉⲓ̈ⲉ ⳉⲁⲣⲉ ⲛ̅ⲇⲓⲕⲁⲓⲟⲥ ⲣ̅ϩⲛⲱϩⲉ <span style=
  "color:#b00e23">(ⲓ̅ⲍ̅)</span> ϯⲥⲃⲟⲩ ⲙ̅ⲡⲕ̅ϣⲏⲣⲉ ⲧⲁⲣⲉϥϯⲟⲩⲛⲁϥ ⲛⲉⲕ ⲁⲟⲩ ϥϯ
  ⲛ̅ⲟⲩⲧⲣⲩⲫⲏ ⲛ̅ⲧⲕ̅ⲯⲩⲭⲏ <span style="color:#b00e23">(ⲓ̅ⲏ̅)</span> ⲙⲛ̅ ⲛⲁϭ ⲛⲁⳉⲱⲡⲉ
  ⳉⲙ̅ ⲡϩⲉⲑⲛⲟⲥ ⲙ̅ⲡⲁⲣⲁⲛⲟⲙⲟⲥ ⲛⲉⲉⲓ̈ⲉⲧϥ ⲇⲉ ⲙ̅ⲡⲉⲧⲉⲣⲏϩ ⲁⲡⲛⲟⲙⲟⲥ <span style=
  "color:#b00e23">(ⲓ̅ⲑ̅)</span> ⲙⲛ̅ ⲟⲩⳉⲙ̅ⳉⲉⲗ ⲉϥⲛⲁⳉⲧ ⲛⲁϫⲓ ⲥⲃⲟⲩ ⳉⲛ̅ ϩⲉⲛϣⲉϫⲉ
  ⲁϥϣⲁⲣ̅ⲛⲟⲓ̈ⲉ ⲁⲛ ϥⲛⲁⲥⲱⲧⲙⲉ ⲉⲛ <span style="color:#b00e23">(ⲕ̅)</span> ⲁⲕϣⲁⲛⲟ
  ⲁⲩⲣⲱⲙⲉ ⲉϥϭⲗⲁⲙ ⲁϣⲉϫⲉ ⲙ̅ⲙⲉ ϫⲉ ⲟⲩⲛ̅ⲧⲉ ⲡⲁⲑⲏⲧ ϩⲉⲗⲡⲓⲥ ⲛ̅ϩⲟⲩⲟ ⲁⲣⲁϥ <span style=
  "color:#b00e23">(ⲕ̅ⲁ̅)</span> ⲡⲉⲧⲣ̅ⲥⲡⲁⲧⲁⲗⲁ ϫⲛ̅ ⲛ̅ⲧϥ̅ⲙⲛ̅ⲧⳉⲏⲙ ⲛⲁⲣ̅ⳉⲙ̅ⳉⲉⲗ
  ⲙⲛ̅ⲛ̅ⲥⲱⲥ ⲇⲉ ϥⲛⲁⲙ̅ⲕⲁϩ ⲛ̅ϩⲏⲧ ⲁϫⲱϥ <span style="color:#b00e23">(ⲕ̅ⲃ̅)</span>
  ⳉⲁⲣⲉ ⲟⲩⲣⲱⲙⲉ ⲛ̅ⲣⲉϥϭⲱⲛⲧ ⲧⲟⲩⲛⲟⲩⲥ ⲟⲩϯⲧⲱⲛ ⳉⲁⲣⲉ ⲟⲩⲣⲱⲙⲉ ⲇⲉ ⲛ̅ⲉⲡⲓⲉⲓⲕⲏⲥ ⲑⲙ̅ⲥⲉ ⲡⲛⲁⲃⲉ
  <span style="color:#b00e23">(ⲕ̅ⲅ̅)</span> ⳉⲁⲣⲉ ⲡϣⲱⲥ ⲑⲃ̅ⲃⲓⲉ ⲡⲣⲱⲙⲉ ⲡⲉⲁⲩ ⲇⲉ
  ⲛⲁⲧⲟⲩⲛⲟⲩⲥ ⲛⲉⲧⲑⲃ̅ⲃⲓⲏⲟⲩ <span style="color:#b00e23">(ⲕ̅ⲇ̅)</span> ⲡⲉⲧϫⲓ ⲧⲁⲉⲓⲉ
  ⲙⲛ̅ ⲟⲩⲣⲉϥϫⲓⲟⲩⲉ ⲁϥⲙⲁⲥⲧⲉ ⲛ̅ⲧϥ̅ⲯⲩⲭⲏ ⲁⲩϣⲁⲥⲙⲓⲛⲉ ⲇⲉ ⲛ̅ⲟⲩⲁⲛⲁⳉ ⲥⲉⲧⲙ̅ⲟⲩⲱⲛϩ̅
  <span style="color:#b00e23">(ⲕ̅ⲉ̅)</span> ⲥⲉⲛⲁϩⲉⲓ̈ⲉ ⲥⲉϫⲓϣⲓⲡⲉ ϫⲉ ⲁⲩⲣ̅ϩⲛⲱⲱϩⲉ
  ϩⲏⲧⲟⲩ ⲛ̅ⲛ̅ⲣⲱⲙⲉ ⲛⲉⲉⲓ̈ⲉⲧϥ ⲇⲉ ⲙ̅ⲡⲉⲧⲣ̅ϩⲛⲱϩⲉ ϩⲏⲧϥ ⲙ̅ⲡⲛⲟⲩⲛⲧⲉ ⲧⲙⲛ̅ⲧⳉⲉϥⲧ ⲛⲁϯ ⲟⲩⲥⲗⲁⲁⲧⲉ
  ⲙ̅ⲡⲣⲱⲙⲉ ⲡⲉⲧⲛⲁϩⲧⲉ ⲇⲉ ⲁⲡϫⲁⲉⲓⲥ ⲛⲁⲟⲩϫⲉⲓ̈ <span style=
  "color:#b00e23">(ⲕ̅ⲋ̅)</span> ϩⲁϩ ⲛⲉⲧϣⲙ̅ϣⲉ ⲛⲁϩⲣⲛ̅ ⲫⲱ ⲛ̅ⲛ̅ⲛⲁϭ ⲁⲣⲉ ⲧⲙⲛ̅ⲧⲙⲓⲉ ⲇⲉ
  ⲙ̅ⲡⲣⲱⲙⲉ ⲛⲏⲟⲩ ⲁⲃⲁⲗ ϩⲓⲧⲙ̅ ⲡⲛⲟⲩⲛⲧⲉ <span style="color:#b00e23">(ⲕ̅ⲍ̅)</span>
  ⲟⲩⲃⲁⲧⲉ ⲙ̅ⲡⲣⲉϥϫⲓⲛ̅ϭⲁⲛⲥ̅ ⲡⲉ ⲡⲇⲓⲕⲁⲓⲟⲥ ⲟⲩⲃⲁⲧⲉ ⲇⲉ ⲙ̅ⲡⲇⲓⲕⲁⲓⲟⲥ ⲡⲉ ⲡⳉⲟ ⲙⲡⲣⲉϥⲣ̅ⲛⲁⲃⲉ
  ⲟⲩⲁⲕⲁⲑⲁⲣⲧⲟⲥ ⲡⲉ ⲡⲣⲱⲙⲉ ⲛ̅ⲣⲉϥϫⲓⲛ̅ϭⲁⲛⲥ̅ ⲙ̅ⲡⲇⲓⲕⲁⲓⲟⲥ ϥ̅ⳉⲁⲥϥ ⲇⲉ ⲛ̅ⲛⲁϩⲣⲛ̅ ⲡⲁⲥⲉⲃⲏⲥ
  ⲛ̅ϭⲓ ⲡⲣⲱⲙⲉ ⲛ̅ⲇⲓⲕⲁⲓⲟⲥ <span style="color:#b00e23">(ⲕ̅ⲏ̅)</span> <span style=
  "color:#05537d">(31:10)</span> ⲛⲓⲙ ⲡⲉⲧⲛⲁϭⲓⲛⲉ ⲛ̅ⲟⲩⲥϩⲓⲙⲉ ⲛ̅ϫⲟⲟⲣⲉ ⲧⲉⲓ̈ ⲇⲉ
  ⲛ̅ϯⲙⲓⲛⲉ ⲧⲁⲉⲓⲏⲟⲩ ⲁϩⲉⲛⲱⲛⲉ ⲙ̅ⲙⲓⲉ <span style="color:#b00e23">(ⲕ̅ⲑ̅)</span>
  <span style="color:#05537d">(31:11)</span> ⲡϩⲏⲧ ⲙ̅ⲡⲥϩⲉⲓ̈ ⲧⲏⲕ ⲁⳉⲣⲏⲓ̈ ⲁϫⲱⲥ ⲧⲉⲉⲓ
  ⲛⲁϣⲟⲩⲟⲩⲧ ⲉⲛ ⲙ̅ⲡⲁⲉⲓⲕ <span style="color:#b00e23">(ⲗ̅)</span> <span style=
  "color:#05537d">(31:12)</span> ⲥⲉⲓⲣⲉ ⲅⲁⲣ ⲙ̅ⲡⲥϩⲉⲓ̈ ⲛ̅ϩⲉⲛⲡⲉⲧⲛⲁⲛⲟⲩⲟⲩ ϩⲉⲛⲡⲉⲑⲁⲩ ⲉⲛ
  ⲛ̅ⲟⲩⲁⲉⲓϣ ⲛⲓⲙ <span style="color:#b00e23">(ⲗ̅ⲁ̅)</span> <span style=
  "color:#05537d">(31:13)</span> ⲥⲉⲣ̅ϩⲱⲃ ⲁⲡⲥⲁⲣⲧ ⲙⲛ̅ ⲡⲙⲁϩⲉ ⳉⲁⲣⲉⲥⲧⲁⲛⲁⲩ ⳉⲛ̅ ⲛⲉⲥϭⲓϫ
  ⲛ̅ϣⲉⲩ <span style="color:#b00e23">(ⲗ̅ⲃ̅)</span> <span style=
  "color:#05537d">(31:14)</span> ⲁⲥⲣ̅ⲧⳉⲉ ⲛ̅ⲛⲓϫⲁⲉⲓ ⲛ̅ⲉϣⲱⲧ ⲉⲧⳉⲁⲣⲟⲩⲥⲱⲟⲩϩ ϩⲛⲟ ⲛⲉⲥ
  ⲁⳉⲟⲩⲛ ⲙ̅ⲡⲟⲩⲉⲓ̈ⲉ <span style="color:#b00e23">(ⲗ̅ⲅ̅)</span> <span style=
  "color:#05537d">(31:15)</span> ⲁⲟⲩ ⳉⲁⲣⲉⲥⲧⲱⲛⲉ ⲛ̅ⳉⲱⲣⲡ ⲥϯ ⳉⲣⲉ ⲛ̅ⲛⲁⲡⲏⲓ̈ ⲁⲟⲩ ϩⲱⲃ
  ⲛ̅ⲛⲉⲥⳉⲙ̅ⳉⲉⲗ <span style="color:#b00e23">(ⲗ̅ⲇ̅)</span> <span style=
  "color:#05537d">(31:16)</span> ⲁⲥϣⲁⲛⲟ ⲁⲩⲕⲁⲉⲓⲉ ⳉⲁⲣⲉⲥⲧⲁⲩⲥ ⳉⲁⲣⲉⲥⲧⲱϭⲉ ⲇⲉ
  ⲛ̅ⲟⲩⲙⲁⲛⲉⲗⲁⲗⲉ ⲁⲃⲁⲗ ⳉⲛ̅ ⲛ̅ⲕⲁⲣⲡⲟⲥ ⲛ̅ⲛⲉⲥϭⲓϫ <span style=
  "color:#b00e23">(ⲗ̅ⲉ̅)</span> <span style="color:#05537d">(31:17)</span>
  ⲁⲥⲙⲟⲩⲣ ⲛ̅ⲧⲥ̅ϯⲡⲉ ⲙ̅ⲡϣⲁ ⳉⲛ̅ ⲟⲩϭⲁⲙ ⲁⲥⲧⲁϫⲣⲟ ⲛⲉⲥϭⲃⲁⲉⲓ ⲁⲡⲣ̅ϩⲱⲃ <span style=
  "color:#b00e23">(ⲗ̅ⲋ̅)</span> <span style="color:#05537d">(31:18)</span> ⲁⲟⲩ
  ⲙⲁ ⲡⲥⳉⲏⲃⲥ̅ ⲃⲱⲕ ⳉⲛ̅ ⲧⲟⲩⳉⲓ ⲧⲏⲣⲥ̅ <span style="color:#b00e23">(ⲗ̅ⲍ̅)</span>
  <span style="color:#05537d">(31:19)</span> ⳉⲁⲣⲉⲥⲥⲟⲩⲧⲛ̅ ⲛⲉⲥϭⲓϫ ⲁⲛⲉⲧⲉϣϣⲉ ⲁⲟⲩ
  ⲛⲉⲥϩⲓⲟⲙⲉ ⲁⲡⲗ̅ⲃⲉⲓ̈ <span style="color:#b00e23">(ⲗ̅ⲏ̅)</span> <span style=
  "color:#05537d">(31:20)</span> ⳉⲁⲣⲉⲥⲥⲟⲩⲧⲛ̅ ⲧⲟⲟⲧⲥ̅ ⲁⲩϩⲏⲕⲉ ⲥⲥⲁⲩⲧⲛⲉ ⲛ̅ⲟⲩⲕⲁⲣⲡⲟⲥ
  ⲙ̅ⲡⲉⲧϣⲁⲁⲧ <span style="color:#b00e23">(ⲗ̅ⲑ̅)</span> <span style=
  "color:#05537d">(31:21)</span> ⲙⲁ ⲡⲥϩⲉⲓ̈ ϥⲓⲣⲁⲩϣ ⳉⲁ ⲛⲁ ⲡⲏⲓ̈ ⲁϥϣⲁⲱⲥⲕ ⳉⲛ̅ ⲟⲩⲙⲁ
  ⲛⲉⲧⳉⲁⲧⲏⲥ ⲅⲁⲣ ⲧⲏⲣⲟⲩ ϩⲁⲃⲥ̅ <span style="color:#b00e23">(ⲙ̅)</span> <span style=
  "color:#05537d">(31:22)</span> ⲁⲥⲧⲁⲛⲟ ϩⲃ̅ⲥⲟⲩ ⲥⲛ̅ⲧⲉ ⲙ̅ⲡⲥϩⲉⲓ̈ ⲁⲟⲩ ϩⲉⲛⳉⲁⲉⲓⲧⲉ ⲛⲉⲥ
  ⲁⲃⲁⲗ ⳉⲙ̅ ⲡϣⲛⲥ ⲙⲛ̅ ⲡϫⲏϭⲉ <span style="color:#b00e23">(ⲙ̅ⲁ̅)</span>
  <span style="color:#05537d">(31:23)</span> ⳉⲁⲣⲟⲩⲥⲱⲛⲧ ⲇⲉ ⲥⲉ ⲡⲥ̅ϩⲉⲓ̈ ⳉⲛ̅
  ϩⲉⲛⲡⲩⲗⲏ ⲁϥϣⲁϩⲙⲉⲥ ⳉⲛ̅ ⲟⲩⲥⲁⲩϩⲥ ⲙⲛ̅ ϩⲉⲛⳉⲗ̅ⲗⲁⲉⲓ ⲁⲟⲩ ⲛⲉⲧⲟⲩⲏϩ ⳉⲙ̅ ⲡⲕⲁϩ <span style=
  "color:#b00e23">(ⲙ̅ⲃ̅)</span> <span style="color:#05537d">(31:24)</span>
  ⲁⲥⲧⲁⲛⲟ ϩⲉⲛⲥⲓⲛⲇⲱⲛ ⲁⲥⲧⲉⲩⲉ ⲁⲃⲁⲗ ⲁⲟⲩ ϩⲉⲛⲡⲉⲣⲓⲍⲱⲙⲁ ⲛ̅ⲛ̅ⲫⲟⲓⲛⲓⲝ <span style=
  "color:#b00e23">(ⲙ̅ⲇ̅)</span> <span style="color:#05537d">​(31:26)</span>
  ⲁⲥϯϩⲓⲱⲱⲥ ⲛ̅ⲟⲩϭⲁⲙ ⲙⲛ̅ ⲟⲩⲉⲁⲩ <span style="color:#b00e23">(ⲙ̅ⲉ̅)</span>
  <span style="color:#05537d">​(31:27)</span> ⲙ̅ⲡⲥ̅ⲟⲩⲱⲙ ⲇⲉ ⲛ̅ⲟⲩⲁⲉⲓⲕ
  ⲙ̅ⲙⲛ̅ⲧⲣⲉϥϫⲛⲟ ⲛ̅ⳉⲱⲟⲩ ⲇⲉ ⲙ̅ⲡⲥ̅ⲏⲓ̈ ϭⲏⲟⲩ ⲁⲟⲩ ⲥⲛⲁⲣ̅ⲉⲩⲫⲣⲁⲛⲉ ⳉⲛ̅ ⲛ̅ϩⲟⲟⲩⲉ ⲛ̅ⳉⲁⲉ
  <span style="color:#b00e23">(ⲙ̅ⲋ̅)</span> <span style=
  "color:#05537d">(31:28)</span> ⲥⲛⲁⲉⲩⲉⲛ ⲛ̅ⲣⲱⲥ ⳉⲛ̅ ⲟⲩⲙⲛ̅ⲧⲥⲁⲃⲉ ⲁⲟⲩ ⳉⲙ̅ ⲡⲛⲟⲙⲟⲥ
  ⲛⲁⲛⲥⲙ̅ⲙⲉ ⲇⲉ ⲙⲛ̅ ⲙ̅ⲙⲛ̅ⲧⲛⲁⲉ ϩⲓ ⲡⲥ̅ⲗⲉⲥ ⲁ ⲛⲉⲥϣⲏⲣⲉ ⲧⲱⲛⲉ ⲁⲩⲧⲁⲉⲓⲁⲥ ⲁⲟⲩ ⲁⲡⲥ̅ϩⲉⲓ̈
  ⲉⲧⲛⲁⲛⲟⲩϥ ⲡⲥ̅ⲥⲁⲉⲓⲧ <span style="color:#b00e23">(ⲙ̅ⲍ̅)</span> <span style=
  "color:#05537d">(31:29)</span> ⲁ ϩⲁϩ ⲛ̅ⲥϩⲓⲙⲉ ⲧⳉⲡⲟ ⲟⲩⲙⲛ̅ⲧⲣⲙ̅ⲙⲁⲟ ⲁ ϩⲁϩ
  ⲣ̅ⲙⲛ̅ⲧϫⲱⲱⲣⲉ ⲛ̅ⲧⲱ ⲇⲉ ⲁϫⲓⲥⲉ ⲁⲣⲁⲩ ⲧⲏⲣⲟⲩ <span style=
  "color:#b00e23">(ⲙ̅ⲏ̅)</span> <span style="color:#05537d">(31:30)</span>
  ϩⲉⲛⲛⲟⲩϫ ⲛⲉ ⲛ̅ⲟⲩⲱⳉⲉ ⲛ̅ϩⲏⲧ ⲁⲟⲩ ⲡⲥⲁⲓ̈ⲉ ⲛ̅ⲥϩⲓⲙⲉ ϣⲟⲩⲉⲓⲧ ⲥⲉⲛⲁⲥⲙⲟⲩ ⲇⲉ ⲁⲧⲥ̅ϩⲓⲙⲉ
  ⲙ̅ⲙⲁⲉⲓ ⲛⲟⲩⲧⲉ ⲙⲁⲣⲉⲥⲥⲙⲟⲩ ⲇⲉ ⲛ̅ⲧⲁⲥ ⲁⲧϩⲛⲱϩⲉ ⲙ̅ⲡϫⲁⲉⲓⲥ <span style=
  "color:#b00e23">(ⲙ̅ⲑ̅)</span> <span style="color:#05537d">(31:31)</span> ϯ
  ⲛⲉⲥ ⲁⲃⲁⲗ ⳉⲛ̅ ⲛ̅ⲕⲁⲣⲡⲟⲥ ⲛ̅ⲛⲉⲥϭⲓϫ ϫⲉ ⲁⲩⲛⲁϫⲟⲩ ⲙ̅ⲡⲥⲁⲉⲓⲧ ⲛ̅ⲛⲉⲥϩⲃⲏⲟⲩⲉ ⳉⲛ̅ ⲙ̅ⲙⲁⲛ̅ⲃⲱⲕ
  ⲁⳉⲟⲩⲛ ⲛ̅ⲛ̅ⲥⲁⲩϩⲥ̅ ⲁⲟⲩ ⲙⲁⲣⲟⲩⲥⲙⲟⲩ ⲁⲡⲥϩⲉⲓ̈ ⳉⲛ̅ ϩⲉⲛⲡⲩⲗⲏ</p>
</body>
</html>
