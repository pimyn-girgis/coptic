<!DOCTYPE html>
<html>
<head>
  <title>Joshua</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="joshua">Joshua</h2><a href="#joshua1">1</a> <a href="#joshua2">2</a>
  <a href="#joshua3">3</a> <a href="#joshua4">4</a> <a href="#joshua5">5</a>
  <a href="#joshua6">6</a> <a href="#joshua7">7</a> <a href="#joshua8">8</a>
  <a href="#joshua9">9</a> <a href="#joshua10">10</a> <a href=
  "#joshua11">11</a> <a href="#joshua12">12</a> <a href="#joshua13">13</a>
  <a href="#joshua14">14</a> <a href="#joshua15">15</a> <a href=
  "#joshua16">16</a> <a href="#joshua17">17</a> <a href="#joshua18">18</a>
  <a href="#joshua19">19</a> <a href="#joshua20">20</a> <a href=
  "#joshua21">21</a> <a href="#joshua22">22</a> <a href="#joshua23">23</a>
  <a href="#joshua24">24</a>
  <h3 id="joshua1">1</h3><span style="color:#b00e23">(1)</span> Καὶ ἐγένετο
  µετὰ τὴν τελευτὴν Μωυσῆ εἶπεν κύριος τῷ Ἰησοῖ υἱῷ Ναυη τῷ ὑπουργῷ Μωυσῆ λέγων
  <span style="color:#b00e23">(2)</span> Μωυσῆς ὁ θεράπων µου τετελεύτηκεν· νῦν
  οὖν ἀναστὰς διάβηθι τὸν Ιορδάνην, σὺ καὶ πᾶς ὁ λαὸς οὗτος, εἰς τὴν γῆν, ἣν
  ἐγὼ δίδωµι αὐτοῖς. <span style="color:#b00e23">(3)</span> πᾶς ὁ τόπος, ἐφ’ ὃν
  ἂν ἐπιβῆτε τῷ ἴχνει τῶν ποδῶν ὑµῶν, ὑµῖν δώσω αὐτόν, ὃν τρόπον εἴρηκα τῷ
  Μωυσῇ, <span style="color:#b00e23">(4)</span> τὴν ἔρηµον καὶ τὸν Ἀντιλίβανον
  ἕως τοῦ ποταµοῦ τοῦ µεγάλου, ποταµοῦ Εὐφράτου, καὶ ἕως τῆς θαλάσσης τῆς
  ἐσχάτης ἀφ’ ἡλίου δυσµῶν ἔσται τὰ ὅρια ὑµῶν. <span style=
  "color:#b00e23">(5)</span> οὐκ ἀντιστήσεται ἄνθρωπος κατενώπιον ὑµῶν πάσας
  τὰς ἡµέρας τῆς ζωῆς σου, καὶ ὥσπερ ἤµην µετὰ Μωυσῆ, οὕτως ἔσοµαι καὶ µετὰ σοῦ
  καὶ οὐκ ἐγκαταλείψω σε οὐδὲ ὑπερόψοµαί σε. <span style=
  "color:#b00e23">(6)</span> ἴσχυε καὶ ἀνδρίζου· σὺ γὰρ ἀποδιαστελεῖς τῷ λαῷ
  τούτῳ τὴν γῆν, ἣν ὤµοσα τοῖς πατράσιν ὑµῶν δοῦναι αὐτοῖς. <span style=
  "color:#b00e23">(7)</span> ἴσχυε οὖν καὶ ἀνδρίζου φυλάσσεσθαι καὶ ποιεῖν
  καθότι ἐνετείλατό σοι Μωυσῆς ὁ παῖς µου, καὶ οὐκ ἐκκλινεῖς ἀπ’ αὐτῶν εἰς
  δεξιὰ οὐδὲ εἰς ἀριστερά, ἵνα συνῇς ἐν πᾶσιν, οἷς ἐὰν πράσσῃς. <span style=
  "color:#b00e23">(8)</span> καὶ οὐκ ἀποστήσεται ἡ βίβλος τοῦ νόµου τούτου ἐκ
  τοῦ στόµατός σου, καὶ µελετήσεις ἐν αὐτῷ ἡµέρας καὶ νυκτός, ἵνα συνῇς ποιεῖν
  πάντα τὰ γεγραµµένα· τότε εὐοδωθήσῃ καὶ εὐοδώσεις τὰς ὁδούς σου καὶ τότε
  συνήσεις. <span style="color:#b00e23">(9)</span> ἰδοὺ ἐντέταλµαί σοι· ἴσχυε
  καὶ ἀνδρίζου, µὴ δειλιάσῃς µηδὲ φοβηθῇς, ὅτι µετὰ σοῦ κύριος ὁ θεός σου εἰς
  πάντα, οὗ ἐὰν πορεύῃ. <span style="color:#b00e23">(10)</span> Καὶ ἐνετείλατο
  Ἰησοῦς τοῖς γραµµατεῦσιν τοῦ λαοῦ λέγων <span style=
  "color:#b00e23">(11)</span> Εἰσέλθατε κατὰ µέσον τῆς παρεµβολῆς τοῦ λαοῦ καὶ
  ἐντείλασθε τῷ λαῷ λέγοντες Ἑτοιµάζεσθε ἐπισιτισµόν, ὅτι ἔτι τρεῖς ἡµέραι καὶ
  ὑµεῖς διαβαίνετε τὸν Ιορδάνην τοῦτον εἰσελθόντες κατασχεῖν τὴν γῆν, ἣν κύριος
  ὁ θεὸς τῶν πατέρων ὑµῶν δίδωσιν ὑµῖν. <span style="color:#b00e23">(12)</span>
  καὶ τῷ Ρουβην καὶ τῷ Γαδ καὶ τῷ ἡµίσει φυλῆς Μανασση εἶπεν Ἰησοῦς
  <span style="color:#b00e23">(13)</span> Μνήσθητε τὸ ῥῆµα κυρίου, ὃ ἐνετείλατο
  ὑµῖν Μωυσῆς ὁ παῖς κυρίου λέγων Κύριος ὁ θεὸς ὑµῶν κατέπαυσεν ὑµᾶς καὶ ἔδωκεν
  ὑµῖν τὴν γῆν ταύτην. <span style="color:#b00e23">(14)</span> αἱ γυναῖκες ὑµῶν
  καὶ τὰ παιδία ὑµῶν καὶ τὰ κτήνη ὑµῶν κατοικείτωσαν ἐν τῇ γῇ, ᾗ ἔδωκεν ὑµῖν·
  ὑµεῖς δὲ διαβήσεσθε εὔζωνοι πρότεροι τῶν ἀδελφῶν ὑµῶν, πᾶς ὁ ἰσχύων, καὶ
  συµµαχήσετε αὐτοῖς, <span style="color:#b00e23">(15)</span> ἕως ἂν καταπαύσῃ
  κύριος ὁ θεὸς ὑµῶν τοὺς ἀδελφοὺς ὑµῶν ὥσπερ καὶ ὑµᾶς καὶ κληρονοµήσωσιν καὶ
  οὗτοι τὴν γῆν, ἣν κύριος ὁ θεὸς ἡµῶν δίδωσιν αὐτοῖς· καὶ ἀπελεύσεσθε ἕκαστος
  εἰς τὴν κληρονοµίαν αὐτοῦ, ἣν δέδωκεν ὑµῖν Μωυσῆς εἰς τὸ πέραν τοῦ Ιορδάνου
  ἀπ’ ἀνατολῶν ἡλίου. <span style="color:#b00e23">(16)</span> καὶ ἀποκριθέντες
  τῷ Ἰησοῖ εἶπαν Πάντα, ὅσα ἂν ἐντείλῃ ἡµῖν, ποιήσοµεν καὶ εἰς πάντα τόπον, οὗ
  ἐὰν ἀποστείλῃς ἡµᾶς, πορευσόµεθα· <span style="color:#b00e23">(17)</span>
  κατὰ πάντα, ὅσα ἠκούσαµεν Μωυσῆ, ἀκουσόµεθα σοῦ, πλὴν ἔστω κύριος ὁ θεὸς ἡµῶν
  µετὰ σοῦ, ὃν τρόπον ἦν µετὰ Μωυσῆ. <span style="color:#b00e23">(18)</span> ὁ
  δὲ ἄνθρωπος, ὃς ἐὰν ἀπειθήσῃ σοι καὶ ὅστις µὴ ἀκούσῃ τῶν ῥηµάτων σου καθότι
  ἂν αὐτῷ ἐντείλῃ, ἀποθανέτω. ἀλλὰ ἴσχυε καὶ ἀνδρίζου.
  <h3 id="joshua2">2</h3><span style="color:#b00e23">(1)</span> Καὶ ἀπέστειλεν
  Ἰησοῦς υἱὸς Ναυη ἐκ Σαττιν δύο νεανίσκους κατασκοπεῦσαι λέγων Ἀνάβητε καὶ
  ἴδετε τὴν γῆν καὶ τὴν Ιεριχω. καὶ πορευθέντες εἰσήλθοσαν οἱ δύο νεανίσκοι εἰς
  Ιεριχω καὶ εἰσήλθοσαν εἰς οἰκίαν γυναικὸς πόρνης, ᾗ ὄνοµα Ρααβ, καὶ κατέλυσαν
  ἐκεῖ. <span style="color:#b00e23">(2)</span> καὶ ἀπηγγέλη τῷ βασιλεῖ Ιεριχω
  λέγοντες Εἰσπεπόρευνται ὧδε ἄνδρες τῶν υἱῶν Ισραηλ κατασκοπεῦσαι τὴν γῆν.
  <span style="color:#b00e23">(3)</span> καὶ ἀπέστειλεν ὁ βασιλεὺς Ιεριχω καὶ
  εἶπεν πρὸς Ρααβ λέγων Ἐξάγαγε τοὺς ἄνδρας τοὺς εἰσπεπορευµένους εἰς τὴν
  οἰκίαν σου τὴν νύκτα· κατασκοπεῦσαι γὰρ τὴν γῆν ἥκασιν. <span style=
  "color:#b00e23">(4)</span> καὶ λαβοῦσα ἡ γυνὴ τοὺς ἄνδρας ἔκρυψεν αὐτοὺς καὶ
  εἶπεν αὐτοῖς λέγουσα Εἰσεληλύθασιν πρός µε οἱ ἄνδρες· <span style=
  "color:#b00e23">(5)</span> ὡς δὲ ἡ πύλη ἐκλείετο ἐν τῷ σκότει, καὶ οἱ ἄνδρες
  ἐξῆλθον· οὐκ ἐπίσταµαι ποῦ πεπόρευνται· καταδιώξατε ὀπίσω αὐτῶν, εἰ
  καταλήµψεσθε αὐτούς. <span style="color:#b00e23">(6)</span> αὐτὴ δὲ
  ἀνεβίβασεν αὐτοὺς ἐπὶ τὸ δῶµα καὶ ἔκρυψεν αὐτοὺς ἐν τῇ λινοκαλάµῃ τῇ
  ἐστοιβασµένῃ αὐτῇ ἐπὶ τοῦ δώµατος. <span style="color:#b00e23">(7)</span> καὶ
  οἱ ἄνδρες κατεδίωξαν ὀπίσω αὐτῶν ὁδὸν τὴν ἐπὶ τοῦ Ιορδάνου ἐπὶ τὰς διαβάσεις,
  καὶ ἡ πύλη ἐκλείσθη. καὶ ἐγένετο ὡς ἐξήλθοσαν οἱ διώκοντες ὀπίσω αὐτῶν
  <span style="color:#b00e23">(8)</span> καὶ αὐτοὶ δὲ πρὶν ἢ κοιµηθῆναι αὐτούς,
  καὶ αὐτὴ ἀνέβη ἐπὶ τὸ δῶµα πρὸς αὐτοὺς <span style="color:#b00e23">(9)</span>
  καὶ εἶπεν πρὸς αὐτούς Ἐπίσταµαι ὅτι δέδωκεν ὑµῖν κύριος τὴν γῆν, ἐπιπέπτωκεν
  γὰρ ὁ φόβος ὑµῶν ἐφ’ ἡµᾶς· <span style="color:#b00e23">(10)</span> ἀκηκόαµεν
  γὰρ ὅτι κατεξήρανεν κύριος ὁ θεὸς τὴν ἐρυθρὰν θάλασσαν ἀπὸ προσώπου ὑµῶν, ὅτε
  ἐξεπορεύεσθε ἐκ γῆς Αἰγύπτου, καὶ ὅσα ἐποίησεν τοῖς δυσὶ βασιλεῦσιν τῶν
  Αµορραίων, οἳ ἦσαν πέραν τοῦ Ιορδάνου, τῷ Σηων καὶ Ωγ, οὓς ἐξωλεθρεύσατε
  αὐτούς· <span style="color:#b00e23">(11)</span> καὶ ἀκούσαντες ἡµεῖς
  ἐξέστηµεν τῇ καρδίᾳ ἡµῶν, καὶ οὐκ ἔστη ἔτι πνεῦµα ἐν οὐδενὶ ἡµῶν ἀπὸ προσώπου
  ὑµῶν, ὅτι κύριος ὁ θεὸς ὑµῶν θεὸς ἐν οὐρανῷ ἄνω καὶ ἐπὶ τῆς γῆς κάτω.
  <span style="color:#b00e23">(12)</span> καὶ νῦν ὀµόσατέ µοι κύριον τὸν θεόν,
  ὅτι ποιῶ ὑµῖν ἔλεος καὶ ποιήσετε καὶ ὑµεῖς ἔλεος ἐν τῷ οἴκῳ τοῦ πατρός µου
  <span style="color:#b00e23">(13)</span> καὶ ζωγρήσετε τὸν οἶκον τοῦ πατρός
  µου καὶ τὴν µητέρα µου καὶ τοὺς ἀδελφούς µου καὶ πάντα τὸν οἶκόν µου καὶ
  πάντα, ὅσα ἐστὶν αὐτοῖς, καὶ ἐξελεῖσθε τὴν ψυχήν µου ἐκ θανάτου. <span style=
  "color:#b00e23">(14)</span> καὶ εἶπαν αὐτῇ οἱ ἄνδρες Ἡ ψυχὴ ἡµῶν ἀνθ’ ὑµῶν
  εἰς θάνατον. καὶ αὐτὴ εἶπεν Ὡς ἂν παραδῷ κύριος ὑµῖν τὴν πόλιν, ποιήσετε εἰς
  ἐµὲ ἔλεος καὶ ἀλήθειαν. <span style="color:#b00e23">(15)</span> καὶ
  κατεχάλασεν αὐτοὺς διὰ τῆς θυρίδος <span style="color:#b00e23">(16)</span>
  καὶ εἶπεν αὐτοῖς Εἰς τὴν ὀρεινὴν ἀπέλθετε, µὴ συναντήσωσιν ὑµῖν οἱ
  καταδιώκοντες, καὶ κρυβήσεσθε ἐκεῖ τρεῖς ἡµέρας, ἕως ἂν ἀποστρέψωσιν οἱ
  καταδιώκοντες ὀπίσω ὑµῶν, καὶ µετὰ ταῦτα ἀπελεύσεσθε εἰς τὴν ὁδὸν ὑµῶν.
  <span style="color:#b00e23">(17)</span> καὶ εἶπαν οἱ ἄνδρες πρὸς αὐτήν Ἀθῷοί
  ἐσµεν τῷ ὅρκῳ σου τούτῳ· <span style="color:#b00e23">(18)</span> ἰδοὺ ἡµεῖς
  εἰσπορευόµεθα εἰς µέρος τῆς πόλεως, καὶ θήσεις τὸ σηµεῖον, τὸ σπαρτίον τὸ
  κόκκινον τοῦτο ἐκδήσεις εἰς τὴν θυρίδα, δι’ ἧς κατεβίβασας ἡµᾶς δι’ αὐτῆς,
  τὸν δὲ πατέρα σου καὶ τὴν µητέρα σου καὶ τοὺς ἀδελφούς σου καὶ πάντα τὸν
  οἶκον τοῦ πατρός σου συνάξεις πρὸς σεαυτὴν εἰς τὴν οἰκίαν σου. <span style=
  "color:#b00e23">(19)</span> καὶ ἔσται πᾶς, ὃς ἂν ἐξέλθῃ τὴν θύραν τῆς οἰκίας
  σου ἔξω, ἔνοχος ἑαυτῷ ἔσται, ἡµεῖς δὲ ἀθῷοι τῷ ὅρκῳ σου τούτῳ· καὶ ὅσοι ἐὰν
  γένωνται µετὰ σοῦ ἐν τῇ οἰκίᾳ σου, ἡµεῖς ἔνοχοι ἐσόµεθα. <span style=
  "color:#b00e23">(20)</span> ἐὰν δέ τις ἡµᾶς ἀδικήσῃ ἢ καὶ ἀποκαλύψῃ τοὺς
  λόγους ἡµῶν τούτους, ἐσόµεθα ἀθῷοι τῷ ὅρκῳ σου τούτῳ. <span style=
  "color:#b00e23">(21)</span> καὶ εἶπεν αὐτοῖς Κατὰ τὸ ῥῆµα ὑµῶν οὕτως ἔστω·
  καὶ ἐξαπέστειλεν αὐτούς. <span style="color:#b00e23">(22)</span> καὶ
  ἐπορεύθησαν καὶ ἤλθοσαν εἰς τὴν ὀρεινὴν καὶ κατέµειναν ἐκεῖ τρεῖς ἡµέρας· καὶ
  ἐξεζήτησαν οἱ καταδιώκοντες πάσας τὰς ὁδοὺς καὶ οὐχ εὕροσαν. <span style=
  "color:#b00e23">(23)</span> καὶ ὑπέστρεψαν οἱ δύο νεανίσκοι καὶ κατέβησαν ἐκ
  τοῦ ὄρους καὶ διέβησαν πρὸς Ἰησοῦν υἱὸν Ναυη καὶ διηγήσαντο αὐτῷ πάντα τὰ
  συµβεβηκότα αὐτοῖς. <span style="color:#b00e23">(24)</span> καὶ εἶπαν πρὸς
  Ἰησοῦν ὅτι Παρέδωκεν κύριος πᾶσαν τὴν γῆν ἐν χειρὶ ἡµῶν, καὶ κατέπτηκεν πᾶς ὁ
  κατοικῶν τὴν γῆν ἐκείνην ἀφ’ ἡµῶν.
  <h3 id="joshua3">3</h3><span style="color:#b00e23">(1)</span> Καὶ ὤρθρισεν
  Ἰησοῦς τὸ πρωί, καὶ ἀπῆραν ἐκ Σαττιν καὶ ἤλθοσαν ἕως τοῦ Ιορδάνου καὶ
  κατέλυσαν ἐκεῖ πρὸ τοῦ διαβῆναι. <span style="color:#b00e23">(2)</span> καὶ
  ἐγένετο µετὰ τρεῖς ἡµέρας διῆλθον οἱ γραµµατεῖς διὰ τῆς παρεµβολῆς
  <span style="color:#b00e23">(3)</span> καὶ ἐνετείλαντο τῷ λαῷ λέγοντες Ὅταν
  ἴδητε τὴν κιβωτὸν τῆς διαθήκης κυρίου τοῦ θεοῦ ἡµῶν καὶ τοὺς ἱερεῖς ἡµῶν καὶ
  τοὺς Λευίτας αἴροντας αὐτήν, ἀπαρεῖτε ἀπὸ τῶν τόπων ὑµῶν καὶ πορεύεσθε ὀπίσω
  αὐτῆς· <span style="color:#b00e23">(4)</span> ἀλλὰ µακρὰν ἔστω ἀνὰ µέσον ὑµῶν
  καὶ ἐκείνης ὅσον δισχιλίους πήχεις· στήσεσθε, µὴ προσεγγίσητε αὐτῇ, ἵν’
  ἐπίστησθε τὴν ὁδόν, ἣν πορεύεσθε αὐτήν· οὐ γὰρ πεπόρευσθε τὴν ὁδὸν ἀπ’ ἐχθὲς
  καὶ τρίτης ἡµέρας. <span style="color:#b00e23">(5)</span> καὶ εἶπεν Ἰησοῦς τῷ
  λαῷ Ἁγνίσασθε εἰς αὔριον, ὅτι αὔριον ποιήσει ἐν ὑµῖν κύριος θαυµαστά.
  <span style="color:#b00e23">(6)</span> καὶ εἶπεν Ἰησοῦς τοῖς ἱερεῦσιν Ἄρατε
  τὴν κιβωτὸν τῆς διαθήκης κυρίου καὶ προπορεύεσθε τοῦ λαοῦ. καὶ ἦραν οἱ ἱερεῖς
  τὴν κιβωτὸν τῆς διαθήκης κυρίου καὶ ἐπορεύοντο ἔµπροσθεν τοῦ λαοῦ.
  <span style="color:#b00e23">(7)</span> καὶ εἶπεν κύριος πρὸς Ἰησοῦν Ἐν τῇ
  ἡµέρᾳ ταύτῃ ἄρχοµαι ὑψῶσαί σε κατενώπιον πάντων υἱῶν Ισραηλ, ἵνα γνῶσιν,
  καθότι ἤµην µετὰ Μωυσῆ, οὕτως ἔσοµαι καὶ µετὰ σοῦ. <span style=
  "color:#b00e23">(8)</span> καὶ νῦν ἔντειλαι τοῖς ἱερεῦσιν τοῖς αἴρουσιν τὴν
  κιβωτὸν τῆς διαθήκης λέγων Ὡς ἂν εἰσέλθητε ἐπὶ µέρους τοῦ ὕδατος τοῦ
  Ιορδάνου, καὶ ἐν τῷ Ιορδάνῃ στήσεσθε. <span style="color:#b00e23">(9)</span>
  καὶ εἶπεν Ἰησοῦς τοῖς υἱοῖς Ισραηλ Προσαγάγετε ὧδε καὶ ἀκούσατε τὸ ῥῆµα
  κυρίου τοῦ θεοῦ ἡµῶν. <span style="color:#b00e23">(10)</span> ἐν τούτῳ
  γνώσεσθε ὅτι θεὸς ζῶν ἐν ὑµῖν καὶ ὀλεθρεύων ὀλεθρεύσει ἀπὸ προσώπου ἡµῶν τὸν
  Χαναναῖον καὶ τὸν Χετταῖον καὶ τὸν Φερεζαῖον καὶ τὸν Ευαῖον καὶ τὸν Αµορραῖον
  καὶ τὸν Γεργεσαῖον καὶ τὸν Ιεβουσαῖον· <span style=
  "color:#b00e23">(11)</span> ἰδοὺ ἡ κιβωτὸς διαθήκης κυρίου πάσης τῆς γῆς
  διαβαίνει τὸν Ιορδάνην. <span style="color:#b00e23">(12)</span> προχειρίσασθε
  ὑµῖν δώδεκα ἄνδρας ἀπὸ τῶν υἱῶν Ισραηλ, ἕνα ἀφ’ ἑκάστης φυλῆς. <span style=
  "color:#b00e23">(13)</span> καὶ ἔσται ὡς ἂν καταπαύσωσιν οἱ πόδες τῶν ἱερέων
  τῶν αἰρόντων τὴν κιβωτὸν τῆς διαθήκης κυρίου πάσης τῆς γῆς ἐν τῷ ὕδατι τοῦ
  Ιορδάνου, τὸ ὕδωρ τοῦ Ιορδάνου ἐκλείψει, τὸ δὲ ὕδωρ τὸ καταβαῖνον στήσεται.
  <span style="color:#b00e23">(14)</span> καὶ ἀπῆρεν ὁ λαὸς ἐκ τῶν σκηνωµάτων
  αὐτῶν διαβῆναι τὸν Ιορδάνην, οἱ δὲ ἱερεῖς ἤροσαν τὴν κιβωτὸν τῆς διαθήκης
  κυρίου πρότεροι τοῦ λαοῦ. <span style="color:#b00e23">(15)</span> ὡς δὲ
  εἰσεπορεύοντο οἱ ἱερεῖς οἱ αἴροντες τὴν κιβωτὸν τῆς διαθήκης ἐπὶ τὸν Ιορδάνην
  καὶ οἱ πόδες τῶν ἱερέων τῶν αἰρόντων τὴν κιβωτὸν τῆς διαθήκης κυρίου ἐβάφησαν
  εἰς µέρος τοῦ ὕδατος τοῦ Ιορδάνου — ὁ δὲ Ιορδάνης ἐπλήρου καθ’ ὅλην τὴν
  κρηπῖδα αὐτοῦ ὡσεὶ ἡµέραι θερισµοῦ πυρῶν— <span style=
  "color:#b00e23">(16)</span> καὶ ἔστη τὰ ὕδατα τὰ καταβαίνοντα ἄνωθεν, ἔστη
  πῆγµα ἓν ἀφεστηκὸς µακρὰν σφόδρα σφοδρῶς ἕως µέρους Καριαθιαριµ, τὸ δὲ
  καταβαῖνον κατέβη εἰς τὴν θάλασσαν Αραβα, θάλασσαν ἁλός, ἕως εἰς τὸ τέλος
  ἐξέλιπεν· καὶ ὁ λαὸς εἱστήκει ἀπέναντι Ιεριχω. <span style=
  "color:#b00e23">(17)</span> καὶ ἔστησαν οἱ ἱερεῖς οἱ αἴροντες τὴν κιβωτὸν τῆς
  διαθήκης κυρίου ἐπὶ ξηρᾶς ἐν µέσῳ τοῦ Ιορδάνου· καὶ πάντες οἱ υἱοὶ Ισραηλ
  διέβαινον διὰ ξηρᾶς, ἕως συνετέλεσεν πᾶς ὁ λαὸς διαβαίνων τὸν Ιορδάνην.
  <h3 id="joshua4">4</h3><span style="color:#b00e23">(1)</span> Καὶ ἐπεὶ
  συνετέλεσεν πᾶς ὁ λαὸς διαβαίνων τὸν Ιορδάνην, καὶ εἶπεν κύριος τῷ Ἰησοῖ
  λέγων <span style="color:#b00e23">(2)</span> Παραλαβὼν ἄνδρας ἀπὸ τοῦ λαοῦ,
  ἕνα ἀφ’ ἑκάστης φυλῆς, <span style="color:#b00e23">(3)</span> σύνταξον αὐτοῖς
  λέγων Ἀνέλεσθε ἐκ µέσου τοῦ Ιορδάνου ἑτοίµους δώδεκα λίθους καὶ τούτους
  διακοµίσαντες ἅµα ὑµῖν αὐτοῖς θέτε αὐτοὺς ἐν τῇ στρατοπεδείᾳ ὑµῶν, οὗ ἐὰν
  παρεµβάλητε ἐκεῖ τὴν νύκτα. <span style="color:#b00e23">(4)</span> καὶ
  ἀνακαλεσάµενος Ἰησοῦς δώδεκα ἄνδρας τῶν ἐνδόξων ἀπὸ τῶν υἱῶν Ισραηλ, ἕνα ἀφ’
  ἑκάστης φυλῆς, <span style="color:#b00e23">(5)</span> εἶπεν αὐτοῖς
  Προσαγάγετε ἔµπροσθέν µου πρὸ προσώπου κυρίου εἰς µέσον τοῦ Ιορδάνου, καὶ
  ἀνελόµενος ἐκεῖθεν ἕκαστος λίθον ἀράτω ἐπὶ τῶν ὤµων αὐτοῦ κατὰ τὸν ἀριθµὸν
  τῶν δώδεκα φυλῶν τοῦ Ισραηλ, <span style="color:#b00e23">(6)</span> ἵνα
  ὑπάρχωσιν ὑµῖν οὗτοι εἰς σηµεῖον κείµενον διὰ παντός, ἵνα ὅταν ἐρωτᾷ σε ὁ
  υἱός σου αὔριον λέγων Τί εἰσιν οἱ λίθοι οὗτοι ὑµῖν; <span style=
  "color:#b00e23">(7)</span> καὶ σὺ δηλώσεις τῷ υἱῷ σου λέγων Ὅτι ἐξέλιπεν ὁ
  Ιορδάνης ποταµὸς ἀπὸ προσώπου κιβωτοῦ διαθήκης κυρίου πάσης τῆς γῆς, ὡς
  διέβαινεν αὐτόν· καὶ ἔσονται οἱ λίθοι οὗτοι ὑµῖν µνηµόσυνον τοῖς υἱοῖς Ισραηλ
  ἕως τοῦ αἰῶνος. <span style="color:#b00e23">(8)</span> καὶ ἐποίησαν οὕτως οἱ
  υἱοὶ Ισραηλ, καθότι ἐνετείλατο κύριος τῷ Ἰησοῖ, καὶ λαβόντες δώδεκα λίθους ἐκ
  µέσου τοῦ Ιορδάνου, καθάπερ συνέταξεν κύριος τῷ Ἰησοῖ ἐν τῇ συντελείᾳ τῆς
  διαβάσεως τῶν υἱῶν Ισραηλ, καὶ διεκόµισαν ἅµα ἑαυτοῖς εἰς τὴν παρεµβολὴν καὶ
  ἀπέθηκαν ἐκεῖ. <span style="color:#b00e23">(9)</span> ἔστησεν δὲ Ἰησοῦς καὶ
  ἄMους δώδεκα λίθους ἐν αὐτῷ τῷ Ιορδάνῃ ἐν τῷ γενοµένῳ τόπῳ ὑπὸ τοὺς πόδας τῶν
  ἱερέων τῶν αἰρόντων τὴν κιβωτὸν τῆς διαθήκης κυρίου, καί εἰσιν ἐκεῖ ἕως τῆς
  σήµερον ἡµέρας. <span style="color:#b00e23">(10)</span> εἱστήκεισαν δὲ οἱ
  ἱερεῖς οἱ αἴροντες τὴν κιβωτὸν τῆς διαθήκης ἐν τῷ Ιορδάνῃ, ἕως οὗ συνετέλεσεν
  Ἰησοῦς πάντα, ἃ ἐνετείλατο κύριος ἀναγγεῖλαι τῷ λαῷ, καὶ ἔσπευσεν ὁ λαὸς καὶ
  διέβησαν. <span style="color:#b00e23">(11)</span> καὶ ἐγένετο ὡς συνετέλεσεν
  πᾶς ὁ λαὸς διαβῆναι, καὶ διέβη ἡ κιβωτὸς τῆς διαθήκης κυρίου, καὶ οἱ λίθοι
  ἔµπροσθεν αὐτῶν. <span style="color:#b00e23">(12)</span> καὶ διέβησαν οἱ υἱοὶ
  Ρουβην καὶ οἱ υἱοὶ Γαδ καὶ οἱ ἡµίσεις φυλῆς Μανασση διεσκευασµένοι ἔµπροσθεν
  τῶν υἱῶν Ισραηλ, καθάπερ ἐνετείλατο αὐτοῖς Μωυσῆς. <span style=
  "color:#b00e23">(13)</span> τετρακισµύριοι εὔζωνοι εἰς µάχην διέβησαν
  ἐναντίον κυρίου εἰς πόλεµον πρὸς τὴν Ιεριχω πόλιν. <span style=
  "color:#b00e23">(14)</span> ἐν ἐκείνῃ τῇ ἡµέρᾳ ηὔξησεν κύριος τὸν Ἰησοῦν
  ἐναντίον παντὸς τοῦ γένους Ισραηλ, καὶ ἐφοβοῦντο αὐτὸν ὥσπερ Μωυσῆν, ὅσον
  χρόνον ἔζη. <span style="color:#b00e23">(15)</span> Καὶ εἶπεν κύριος τῷ Ἰησοῖ
  λέγων <span style="color:#b00e23">(16)</span> Ἔντειλαι τοῖς ἱερεῦσιν τοῖς
  αἴρουσιν τὴν κιβωτὸν τῆς διαθήκης τοῦ µαρτυρίου κυρίου ἐκβῆναι ἐκ τοῦ
  Ιορδάνου. <span style="color:#b00e23">(17)</span> καὶ ἐνετείλατο Ἰησοῦς τοῖς
  ἱερεῦσιν λέγων Ἔκβητε ἐκ τοῦ Ιορδάνου. <span style=
  "color:#b00e23">(18)</span> καὶ ἐγένετο ὡς ἐξέβησαν οἱ ἱερεῖς οἱ αἴροντες τὴν
  κιβωτὸν τῆς διαθήκης κυρίου ἐκ τοῦ Ιορδάνου καὶ ἔθηκαν τοὺς πόδας ἐπὶ τῆς
  γῆς, ὥρµησεν τὸ ὕδωρ τοῦ Ιορδάνου κατὰ χώραν καὶ ἐπορεύετο καθὰ ἐχθὲς καὶ
  τρίτην ἡµέραν δι’ ὅλης τῆς κρηπῖδος. <span style="color:#b00e23">(19)</span>
  καὶ ὁ λαὸς ἀνέβη ἐκ τοῦ Ιορδάνου δεκάτῃ τοῦ µηνὸς τοῦ πρώτου· καὶ
  κατεστρατοπέδευσαν οἱ υἱοὶ Ισραηλ ἐν Γαλγαλοις κατὰ µέρος τὸ πρὸς ἡλίου
  ἀνατολὰς ἀπὸ τῆς Ιεριχω. <span style="color:#b00e23">(20)</span> καὶ τοὺς
  δώδεκα λίθους τούτους, οὓς ἔλαβεν ἐκ τοῦ Ιορδάνου, ἔστησεν Ἰησοῦς ἐν
  Γαλγαλοις <span style="color:#b00e23">(21)</span> λέγων Ὅταν ἐρωτῶσιν ὑµᾶς οἱ
  υἱοὶ ὑµῶν λέγοντες Τί εἰσιν οἱ λίθοι οὗτοι; <span style=
  "color:#b00e23">(22)</span> ἀναγγείλατε τοῖς υἱοῖς ὑµῶν ὅτι Ἐπὶ ξηρᾶς διέβη
  Ισραηλ τὸν Ιορδάνην <span style="color:#b00e23">(23)</span> ἀποξηράναντος
  κυρίου τοῦ θεοῦ ἡµῶν τὸ ὕδωρ τοῦ Ιορδάνου ἐκ τοῦ ἔµπροσθεν αὐτῶν µέχρι οὗ
  διέβησαν, καθάπερ ἐποίησεν κύριος ὁ θεὸς ἡµῶν τὴν ἐρυθρὰν θάλασσαν, ἣν
  ἀπεξήρανεν κύριος ὁ θεὸς ἡµῶν ἔµπροσθεν ἡµῶν ἕως παρήλθοµεν, <span style=
  "color:#b00e23">(24)</span> ὅπως γνῶσιν πάντα τὰ ἔθνη τῆς γῆς ὅτι ἡ δύναµις
  τοῦ κυρίου ἰσχυρά ἐστιν, καὶ ἵνα ὑµεῖς σέβησθε κύριον τὸν θεὸν ὑµῶν ἐν παντὶ
  χρόνῳ.
  <h3 id="joshua5">5</h3><span style="color:#b00e23">(1)</span> Καὶ ἐγένετο ὡς
  ἤκουσαν οἱ βασιλεῖς τῶν Αµορραίων, οἳ ἦσαν πέραν τοῦ Ιορδάνου, καὶ οἱ
  βασιλεῖς τῆς Φοινίκης οἱ παρὰ τὴν θάλασσαν ὅτι ἀπεξήρανεν κύριος ὁ θεὸς τὸν
  Ιορδάνην ποταµὸν ἐκ τῶν ἔµπροσθεν τῶν υἱῶν Ισραηλ ἐν τῷ διαβαίνειν αὐτούς,
  καὶ ἐτάκησαν αὐτῶν αἱ διάνοιαι καὶ κατεπλάγησαν, καὶ οὐκ ἦν ἐν αὐτοῖς
  φρόνησις οὐδεµία ἀπὸ προσώπου τῶν υἱῶν Ισραηλ. <span style=
  "color:#b00e23">(2)</span> Ὑπὸ δὲ τοῦτον τὸν καιρὸν εἶπεν κύριος τῷ Ἰησοῖ
  Ποίησον σεαυτῷ µαχαίρας πετρίνας ἐκ πέτρας ἀκροτόµου καὶ καθίσας περίτεµε
  τοὺς υἱοὺς Ισραηλ. <span style="color:#b00e23">(3)</span> καὶ ἐποίησεν Ἰησοῦς
  µαχαίρας πετρίνας ἀκροτόµους καὶ περιέτεµεν τοὺς υἱοὺς Ισραηλ ἐπὶ τοῦ
  καλουµένου τόπου Βουνὸς τῶν ἀκροβυστιῶν. <span style=
  "color:#b00e23">(4)</span> ὃν δὲ τρόπον περιεκάθαρεν Ἰησοῦς τοὺς υἱοὺς
  Ισραηλ, ὅσοι ποτὲ ἐγένοντο ἐν τῇ ὁδῷ καὶ ὅσοι ποτὲ ἀπερίτµητοι ἦσαν τῶν
  ἐξεληλυθότων ἐξ Αἰγύπτου, <span style="color:#b00e23">(5)</span> πάντας
  τούτους περιέτεµεν Ἰησοῦς· <span style="color:#b00e23">(6)</span>
  τεσσαράκοντα γὰρ καὶ δύο ἔτη ἀνέστραπται Ισραηλ ἐν τῇ ἐρήµῳ τῇ Μαδβαρίτιδι,
  διὸ ἀπερίτµητοι ἦσαν οἱ πλεῖστοι αὐτῶν τῶν µαχίµων τῶν ἐξεληλυθότων ἐκ γῆς
  Αἰγύπτου οἱ ἀπειθήσαντες τῶν ἐντολῶν τοῦ θεοῦ, οἷς καὶ διώρισεν µὴ ἰδεῖν
  αὐτοὺς τὴν γῆν, ἣν ὤµοσεν κύριος τοῖς πατράσιν αὐτῶν δοῦναι ἡµῖν, γῆν ῥέουσαν
  γάλα καὶ µέλι. <span style="color:#b00e23">(7)</span> ἀντὶ δὲ τούτων
  ἀντικατέστησεν τοὺς υἱοὺς αὐτῶν, οὓς Ἰησοῦς περιέτεµεν διὰ τὸ αὐτοὺς
  γεγενῆσθαι κατὰ τὴν ὁδὸν ἀπεριτµήτους. <span style="color:#b00e23">(8)</span>
  περιτµηθέντες δὲ ἡσυχίαν εἶχον αὐτόθι καθήµενοι ἐν τῇ παρεµβολῇ, ἕως
  ὑγιάσθησαν. <span style="color:#b00e23">(9)</span> καὶ εἶπεν κύριος τῷ Ἰησοῖ
  υἱῷ Ναυη Ἐν τῇ σήµερον ἡµέρᾳ ἀφεῖλον τὸν ὀνειδισµὸν Αἰγύπτου ἀφ’ ὑµῶν. καὶ
  ἐκάλεσεν τὸ ὄνοµα τοῦ τόπου ἐκείνου Γαλγαλα. <span style=
  "color:#b00e23">(10)</span> Καὶ ἐποίησαν οἱ υἱοὶ Ισραηλ τὸ πασχα τῇ
  τεσσαρεσκαιδεκάτῃ ἡµέρᾳ τοῦ µηνὸς ἀπὸ ἑσπέρας ἐπὶ δυσµῶν Ιεριχω ἐν τῷ πέραν
  τοῦ Ιορδάνου ἐν τῷ πεδίῳ <span style="color:#b00e23">(11)</span> καὶ ἐφάγοσαν
  ἀπὸ τοῦ σίτου τῆς γῆς ἄζυµα καὶ νέα. ἐν ταύτῃ τῇ ἡµέρᾳ <span style=
  "color:#b00e23">(12)</span> ἐξέλιπεν τὸ µαννα µετὰ τὸ βεβρωκέναι αὐτοὺς ἐκ
  τοῦ σίτου τῆς γῆς, καὶ οὐκέτι ὑπῆρχεν τοῖς υἱοῖς Ισραηλ µαννα· ἐκαρπίσαντο δὲ
  τὴν χώραν τῶν Φοινίκων ἐν τῷ ἐνιαυτῷ ἐκείνῳ. <span style=
  "color:#b00e23">(13)</span> Καὶ ἐγένετο ὡς ἦν Ἰησοῦς ἐν Ιεριχω, καὶ ἀναβλέψας
  τοῖς ὀφθαλµοῖς εἶδεν ἄνθρωπον ἑστηκότα ἐναντίον αὐτοῦ, καὶ ἡ ῥοµφαία
  ἐσπασµένη ἐν τῇ χειρὶ αὐτοῦ. καὶ προσελθὼν Ἰησοῦς εἶπεν αὐτῷ Ἡµέτερος εἶ ἢ
  τῶν ὑπεναντίων; <span style="color:#b00e23">(14)</span> ὁ δὲ εἶπεν αὐτῷ Ἐγὼ
  ἀρχιστράτηγος δυνάµεως κυρίου νυνὶ παραγέγονα. καὶ Ἰησοῦς ἔπεσεν ἐπὶ πρόσωπον
  ἐπὶ τὴν γῆν καὶ εἶπεν αὐτῷ Δέσποτα, τί προστάσσεις τῷ σῷ οἰκέτῃ; <span style=
  "color:#b00e23">(15)</span> καὶ λέγει ὁ ἀρχιστράτηγος κυρίου πρὸς Ἰησοῦν
  Λῦσαι τὸ ὑπόδηµα ἐκ τῶν ποδῶν σου· ὁ γὰρ τόπος, ἐφ’ ᾧ σὺ ἕστηκας, ἅγιός
  ἐστιν.
  <h3 id="joshua6">6</h3><span style="color:#b00e23">(1)</span> Καὶ Ιεριχω
  συγκεκλεισµένη καὶ ὠχυρωµένη, καὶ οὐθεὶς ἐξεπορεύετο ἐξ αὐτῆς οὐδὲ
  εἰσεπορεύετο. <span style="color:#b00e23">(2)</span> καὶ εἶπεν κύριος πρὸς
  Ἰησοῦν Ἰδοὺ ἐγὼ παραδίδωµι ὑποχείριόν σου τὴν Ιεριχω καὶ τὸν βασιλέα αὐτῆς
  τὸν ἐν αὐτῇ δυνατοὺς ὄντας ἐν ἰσχύι· <span style="color:#b00e23">(3)</span>
  σὺ δὲ περίστησον αὐτῇ τοὺς µαχίµους κύκλῳ, <span style=
  "color:#b00e23">(5)</span> καὶ ἔσται ὡς ἂν σαλπίσητε τῇ σάλπιγγι, ἀνακραγέτω
  πᾶς ὁ λαὸς ἅµα, καὶ ἀνακραγόντων αὐτῶν πεσεῖται αὐτόµατα τὰ τείχη τῆς πόλεως,
  καὶ εἰσελεύσεται πᾶς ὁ λαὸς ὁρµήσας ἕκαστος κατὰ πρόσωπον εἰς τὴν πόλιν.
  <span style="color:#b00e23">(6)</span> καὶ εἰσῆλθεν Ἰησοῦς ὁ τοῦ Ναυη πρὸς
  τοὺς ἱερεῖς <span style="color:#b00e23">(7)</span> καὶ εἶπεν αὐτοῖς λέγων
  Παραγγείλατε τῷ λαῷ περιελθεῖν καὶ κυκλῶσαι τὴν πόλιν, καὶ οἱ µάχιµοι
  παραπορευέσθωσαν ἐνωπλισµένοι ἐναντίον κυρίου· <span style=
  "color:#b00e23">(8)</span> καὶ ἑπτὰ ἱερεῖς ἔχοντες ἑπτὰ σάλπιγγας ἱερὰς
  παρελθέτωσαν ὡσαύτως ἐναντίον τοῦ κυρίου καὶ σηµαινέτωσαν εὐτόνως, καὶ ἡ
  κιβωτὸς τῆς διαθήκης κυρίου ἐπακολουθείτω· <span style=
  "color:#b00e23">(9)</span> οἱ δὲ µάχιµοι ἔµπροσθεν παραπορευέσθωσαν καὶ οἱ
  ἱερεῖς οἱ οὐραγοῦντες ὀπίσω τῆς κιβωτοῦ τῆς διαθήκης κυρίου πορευόµενοι καὶ
  σαλπίζοντες. <span style="color:#b00e23">(10)</span> τῷ δὲ λαῷ ἐνετείλατο
  Ἰησοῦς λέγων Μὴ βοᾶτε, µηδὲ ἀκουσάτω µηθεὶς ὑµῶν τὴν φωνήν, ἕως ἂν ἡµέραν
  αὐτὸς διαγγείλῃ ἀναβοῆσαι, καὶ τότε ἀναβοήσετε. <span style=
  "color:#b00e23">(11)</span> καὶ περιελθοῦσα ἡ κιβωτὸς τῆς διαθήκης τοῦ θεοῦ
  τὴν πόλιν εὐθέως ἀπῆλθεν εἰς τὴν παρεµβολὴν καὶ ἐκοιµήθη ἐκεῖ. <span style=
  "color:#b00e23">(12)</span> καὶ τῇ ἡµέρᾳ τῇ δευτέρᾳ ἀνέστη Ἰησοῦς τὸ πρωί,
  καὶ ἦραν οἱ ἱερεῖς τὴν κιβωτὸν τῆς διαθήκης κυρίου, <span style=
  "color:#b00e23">(13)</span> καὶ οἱ ἑπτὰ ἱερεῖς οἱ φέροντες τὰς σάλπιγγας τὰς
  ἑπτὰ προεπορεύοντο ἐναντίον κυρίου, καὶ µετὰ ταῦτα εἰσεπορεύοντο οἱ µάχιµοι
  καὶ ὁ λοιπὸς ὄχλος ὄπισθε τῆς κιβωτοῦ τῆς διαθήκης κυρίου· καὶ οἱ ἱερεῖς
  ἐσάλπισαν ταῖς σάλπιγξι, καὶ ὁ λοιπὸς ὄχλος ἅπας περιεκύκλωσε τὴν πόλιν
  ἐγγύθεν <span style="color:#b00e23">(14)</span> καὶ ἀπῆλθεν πάλιν εἰς τὴν
  παρεµβολήν. οὕτως ἐποίει ἐπὶ ἓξ ἡµέρας. <span style=
  "color:#b00e23">(15)</span> καὶ τῇ ἡµέρᾳ τῇ ἑβδόµῃ ἀνέστησαν ὄρθρου καὶ
  περιήλθοσαν τὴν πόλιν ἑξάκις· <span style="color:#b00e23">(16)</span> καὶ τῇ
  περιόδῳ τῇ ἑβδόµῃ ἐσάλπισαν οἱ ἱερεῖς, καὶ εἶπεν Ἰησοῦς τοῖς υἱοῖς Ισραηλ
  Κεκράξατε· παρέδωκεν γὰρ κύριος ὑµῖν τὴν πόλιν. <span style=
  "color:#b00e23">(17)</span> καὶ ἔσται ἡ πόλις ἀνάθεµα, αὐτὴ καὶ πάντα, ὅσα
  ἐστὶν ἐν αὐτῇ, κυρίῳ σαβαωθ· πλὴν Ρααβ τὴν πόρνην περιποιήσασθε, αὐτὴν καὶ
  ὅσα ἐστὶν ἐν τῷ οἴκῳ αὐτῆς. <span style="color:#b00e23">(18)</span> ἀλλὰ
  ὑµεῖς φυλάξασθε σφόδρα ἀπὸ τοῦ ἀναθέµατος, µήποτε ἐνθυµηθέντες ὑµεῖς αὐτοὶ
  λάβητε ἀπὸ τοῦ ἀναθέµατος καὶ ποιήσητε τὴν παρεµβολὴν τῶν υἱῶν Ισραηλ ἀνάθεµα
  καὶ ἐκτρίψητε ἡµᾶς· <span style="color:#b00e23">(19)</span> καὶ πᾶν ἀργύριον
  ἢ χρυσίον ἢ χαλκὸς ἢ σίδηρος ἅγιον ἔσται τῷ κυρίῳ, εἰς θησαυρὸν κυρίου
  εἰσενεχθήσεται. <span style="color:#b00e23">(20)</span> καὶ ἐσάλπισαν ταῖς
  σάλπιγξιν οἱ ἱερεῖς· ὡς δὲ ἤκουσεν ὁ λαὸς τὴν φωνὴν τῶν σαλπίγγων, ἠλάλαξεν
  πᾶς ὁ λαὸς ἅµα ἀλαλαγµῷ µεγάλῳ καὶ ἰσχυρῷ. καὶ ἔπεσεν ἅπαν τὸ τεῖχος κύκλῳ,
  καὶ ἀνέβη πᾶς ὁ λαὸς εἰς τὴν πόλιν. <span style="color:#b00e23">(21)</span>
  καὶ ἀνεθεµάτισεν αὐτὴν Ἰησοῦς καὶ ὅσα ἦν ἐν τῇ πόλει ἀπὸ ἀνδρὸς καὶ ἕως
  γυναικός, ἀπὸ νεανίσκου καὶ ἕως πρεσβύτου καὶ ἕως µόσχου καὶ ὑποζυγίου, ἐν
  στόµατι ῥοµφαίας. <span style="color:#b00e23">(22)</span> καὶ τοῖς δυσὶν
  νεανίσκοις τοῖς κατασκοπεύσασιν εἶπεν Ἰησοῦς Εἰσέλθατε εἰς τὴν οἰκίαν τῆς
  γυναικὸς καὶ ἐξαγάγετε αὐτὴν ἐκεῖθεν καὶ ὅσα ἐστὶν αὐτῇ. <span style=
  "color:#b00e23">(23)</span> καὶ εἰσῆλθον οἱ δύο νεανίσκοι οἱ κατασκοπεύσαντες
  τὴν πόλιν εἰς τὴν οἰκίαν τῆς γυναικὸς καὶ ἐξηγάγοσαν Ρααβ τὴν πόρνην καὶ τὸν
  πατέρα αὐτῆς καὶ τὴν µητέρα αὐτῆς καὶ τοὺς ἀδελφοὺς αὐτῆς καὶ πάντα, ὅσα ἦν
  αὐτῇ, καὶ πᾶσαν τὴν συγγένειαν αὐτῆς καὶ κατέστησαν αὐτὴν ἔξω τῆς παρεµβολῆς
  Ισραηλ. <span style="color:#b00e23">(24)</span> καὶ ἡ πόλις ἐνεπρήσθη
  ἐµπυρισµῷ σὺν πᾶσιν τοῖς ἐν αὐτῇ, πλὴν ἀργυρίου καὶ χρυσίου καὶ χαλκοῦ καὶ
  σιδήρου ἔδωκαν εἰς θησαυρὸν κυρίου εἰσενεχθῆναι. <span style=
  "color:#b00e23">(25)</span> καὶ Ρααβ τὴν πόρνην καὶ πάντα τὸν οἶκον τὸν
  πατρικὸν αὐτῆς ἐζώγρησεν Ἰησοῦς, καὶ κατῴκησεν ἐν τῷ Ισραηλ ἕως τῆς σήµερον
  ἡµέρας, διότι ἔκρυψεν τοὺς κατασκοπεύσαντας, οὓς ἀπέστειλεν Ἰησοῦς
  κατασκοπεῦσαι τὴν Ιεριχω.— <span style="color:#b00e23">(26)</span> καὶ
  ὥρκισεν Ἰησοῦς ἐν τῇ ἡµέρᾳ ἐκείνῃ ἐναντίον κυρίου λέγων Ἐπικατάρατος ὁ
  ἄνθρωπος, ὃς οἰκοδοµήσει τὴν πόλιν ἐκείνην· ἐν τῷ πρωτοτόκῳ αὐτοῦ θεµελιώσει
  αὐτὴν καὶ ἐν τῷ ἐλαχίστῳ αὐτοῦ ἐπιστήσει τὰς πύλας αὐτῆς. καὶ οὕτως ἐποίησεν
  Οζαν ὁ ἐκ Βαιθηλ· ἐν τῷ Αβιρων τῷ πρωτοτόκῳ ἐθεµελίωσεν αὐτὴν καὶ ἐν τῷ
  ἐλαχίστῳ διασωθέντι ἐπέστησεν τὰς πύλας αὐτῆς. <span style=
  "color:#b00e23">(27)</span> Καὶ ἦν κύριος µετὰ Ἰησοῦ, καὶ ἦν τὸ ὄνοµα αὐτοῦ
  κατὰ πᾶσαν τὴν γῆν.
  <h3 id="joshua7">7</h3><span style="color:#b00e23">(1)</span> Καὶ
  ἐπληµµέλησαν οἱ υἱοὶ Ισραηλ πληµµέλειαν µεγάλην καὶ ἐνοσφίσαντο ἀπὸ τοῦ
  ἀναθέµατος· καὶ ἔλαβεν Αχαρ υἱὸς Χαρµι υἱοῦ Ζαµβρι υἱοῦ Ζαρα ἐκ τῆς φυλῆς
  Ιουδα ἀπὸ τοῦ ἀναθέµατος· καὶ ἐθυµώθη ὀργῇ κύριος τοῖς υἱοῖς Ισραηλ.
  <span style="color:#b00e23">(2)</span> καὶ ἀπέστειλεν Ἰησοῦς ἄνδρας εἰς Γαι,
  ἥ ἐστιν κατὰ Βαιθηλ, λέγων Κατασκέψασθε τὴν Γαι· καὶ ἀνέβησαν οἱ ἄνδρες καὶ
  κατεσκέψαντο τὴν Γαι. <span style="color:#b00e23">(3)</span> καὶ ἀνέστρεψαν
  πρὸς Ἰησοῦν καὶ εἶπαν πρὸς αὐτόν Μὴ ἀναβήτω πᾶς ὁ λαός, ἀλλ’ ὡς δισχίλιοι ἢ
  τρισχίλιοι ἄνδρες ἀναβήτωσαν καὶ ἐκπολιορκησάτωσαν τὴν πόλιν· µὴ ἀναγάγῃς
  ἐκεῖ τὸν λαὸν πάντα, ὀλίγοι γάρ εἰσιν. <span style="color:#b00e23">(4)</span>
  καὶ ἀνέβησαν ὡσεὶ τρισχίλιοι ἄνδρες καὶ ἔφυγον ἀπὸ προσώπου τῶν ἀνδρῶν Γαι.
  <span style="color:#b00e23">(5)</span> καὶ ἀπέκτειναν ἀπ’ αὐτῶν ἄνδρες Γαι
  εἰς τριάκοντα καὶ ἓξ ἄνδρας καὶ κατεδίωξαν αὐτοὺς ἀπὸ τῆς πύλης καὶ
  συνέτριψαν αὐτοὺς ἐπὶ τοῦ καταφεροῦς· καὶ ἐπτοήθη ἡ καρδία τοῦ λαοῦ καὶ
  ἐγένετο ὥσπερ ὕδωρ. <span style="color:#b00e23">(6)</span> καὶ διέρρηξεν
  Ἰησοῦς τὰ ἱµάτια αὐτοῦ, καὶ ἔπεσεν Ἰησοῦς ἐπὶ τὴν γῆν ἐπὶ πρόσωπον ἐναντίον
  κυρίου ἕως ἑσπέρας, αὐτὸς καὶ οἱ πρεσβύτεροι Ισραηλ, καὶ ἐπεβάλοντο χοῦν ἐπὶ
  τὰς κεφαλὰς αὐτῶν. <span style="color:#b00e23">(7)</span> καὶ εἶπεν Ἰησοῦς
  Δέοµαι, κύριε, ἵνα τί διεβίβασεν ὁ παῖς σου τὸν λαὸν τοῦτον τὸν Ιορδάνην
  παραδοῦναι αὐτὸν τῷ Αµορραίῳ ἀπολέσαι ἡµᾶς; καὶ εἰ κατεµείναµεν καὶ
  κατῳκίσθηµεν παρὰ τὸν Ιορδάνην. <span style="color:#b00e23">(8)</span> καὶ τί
  ἐρῶ, ἐπεὶ µετέβαλεν Ισραηλ αὐχένα ἀπέναντι τοῦ ἐχθροῦ αὐτοῦ; <span style=
  "color:#b00e23">(9)</span> καὶ ἀκούσας ὁ Χαναναῖος καὶ πάντες οἱ κατοικοῦντες
  τὴν γῆν περικυκλώσουσιν ἡµᾶς καὶ ἐκτρίψουσιν ἡµᾶς ἀπὸ τῆς γῆς· καὶ τί
  ποιήσεις τὸ ὄνοµά σου τὸ µέγα; <span style="color:#b00e23">(10)</span> καὶ
  εἶπεν κύριος πρὸς Ἰησοῦν Ἀνάστηθι· ἵνα τί τοῦτο σὺ πέπτωκας ἐπὶ πρόσωπόν σου;
  <span style="color:#b00e23">(11)</span> ἡµάρτηκεν ὁ λαὸς καὶ παρέβη τὴν
  διαθήκην, ἣν διεθέµην πρὸς αὐτούς, καὶ κλέψαντες ἀπὸ τοῦ ἀναθέµατος ἐνέβαλον
  εἰς τὰ σκεύη αὐτῶν. <span style="color:#b00e23">(12)</span> οὐ µὴ δύνωνται οἱ
  υἱοὶ Ισραηλ ὑποστῆναι κατὰ πρόσωπον τῶν ἐχθρῶν αὐτῶν· αὐχένα ἐπιστρέψουσιν
  ἔναντι τῶν ἐχθρῶν αὐτῶν, ὅτι ἐγενήθησαν ἀνάθεµα· οὐ προσθήσω ἔτι εἶναι µεθ’
  ὑµῶν, ἐὰν µὴ ἐξάρητε τὸ ἀνάθεµα ἐξ ὑµῶν αὐτῶν. <span style=
  "color:#b00e23">(13)</span> ἀναστὰς ἁγίασον τὸν λαὸν καὶ εἰπὸν ἁγιασθῆναι εἰς
  αὔριον· τάδε λέγει κύριος ὁ θεὸς Ισραηλ Τὸ ἀνάθεµα ἐν ὑµῖν ἐστιν, οὐ
  δυνήσεσθε ἀντιστῆναι ἀπέναντι τῶν ἐχθρῶν ὑµῶν, ἕως ἂν ἐξάρητε τὸ ἀνάθεµα ἐξ
  ὑµῶν. <span style="color:#b00e23">(14)</span> καὶ συναχθήσεσθε πάντες τὸ πρωὶ
  κατὰ φυλάς, καὶ ἔσται ἡ φυλή, ἣν ἂν δείξῃ κύριος, προσάξετε κατὰ δήµους· καὶ
  τὸν δῆµον, ὃν ἐὰν δείξῃ κύριος, προσάξετε κατ’ οἶκον· καὶ τὸν οἶκον, ὃν ἐὰν
  δείξῃ κύριος, προσάξετε κατ’ ἄνδρα· <span style="color:#b00e23">(15)</span>
  καὶ ὃς ἂν ἐνδειχθῇ, κατακαυθήσεται ἐν πυρὶ καὶ πάντα, ὅσα ἐστὶν αὐτῷ, ὅτι
  παρέβη τὴν διαθήκην κυρίου καὶ ἐποίησεν ἀνόµηµα ἐν Ισραηλ.— <span style=
  "color:#b00e23">(16)</span> καὶ ὤρθρισεν Ἰησοῦς καὶ προσήγαγεν τὸν λαὸν κατὰ
  φυλάς, καὶ ἐνεδείχθη ἡ φυλὴ Ιουδα· <span style="color:#b00e23">(17)</span>
  καὶ προσήχθη κατὰ δήµους, καὶ ἐνεδείχθη δῆµος ὁ Ζαραϊ· καὶ προσήχθη κατὰ
  ἄνδρα, <span style="color:#b00e23">(18)</span> καὶ ἐνεδείχθη Αχαρ υἱὸς Ζαµβρι
  υἱοῦ Ζαρα. <span style="color:#b00e23">(19)</span> καὶ εἶπεν Ἰησοῦς τῷ Αχαρ
  Δὸς δόξαν σήµερον τῷ κυρίῳ θεῷ Ισραηλ καὶ δὸς τὴν ἐξοµολόγησιν καὶ ἀνάγγειλόν
  µοι τί ἐποίησας, καὶ µὴ κρύψῃς ἀπ’ ἐµοῦ. <span style=
  "color:#b00e23">(20)</span> καὶ ἀπεκρίθη Αχαρ τῷ Ἰησοῖ καὶ εἶπεν Ἀληθῶς
  ἥµαρτον ἐναντίον κυρίου θεοῦ Ισραηλ· οὕτως καὶ οὕτως ἐποίησα· <span style=
  "color:#b00e23">(21)</span> εἶδον ἐν τῇ προνοµῇ ψιλὴν ποικίλην καλὴν καὶ
  διακόσια δίδραχµα ἀργυρίου καὶ γλῶσσαν µίαν χρυσῆν πεντήκοντα διδράχµων καὶ
  ἐνθυµηθεὶς αὐτῶν ἔλαβον, καὶ ἰδοὺ αὐτὰ ἐγκέκρυπται ἐν τῇ γῇ ἐν τῇ σκηνῇ µου,
  καὶ τὸ ἀργύριον κέκρυπται ὑποκάτω αὐτῶν. <span style=
  "color:#b00e23">(22)</span> καὶ ἀπέστειλεν Ἰησοῦς ἀγγέλους, καὶ ἔδραµον εἰς
  τὴν σκηνὴν εἰς τὴν παρεµβολήν· καὶ ταῦτα ἦν ἐγκεκρυµµένα εἰς τὴν σκηνήν, καὶ
  τὸ ἀργύριον ὑποκάτω αὐτῶν. <span style="color:#b00e23">(23)</span> καὶ
  ἐξήνεγκαν αὐτὰ ἐκ τῆς σκηνῆς καὶ ἤνεγκαν πρὸς Ἰησοῦν καὶ τοὺς πρεσβυτέρους
  Ισραηλ, καὶ ἔθηκαν αὐτὰ ἔναντι κυρίου. <span style=
  "color:#b00e23">(24)</span> καὶ ἔλαβεν Ἰησοῦς τὸν Αχαρ υἱὸν Ζαρα καὶ ἀνήγαγεν
  αὐτὸν εἰς φάραγγα Αχωρ καὶ τοὺς υἱοὺς αὐτοῦ καὶ τὰς θυγατέρας αὐτοῦ καὶ τοὺς
  µόσχους αὐτοῦ καὶ τὰ ὑποζύγια αὐτοῦ καὶ πάντα τὰ πρόβατα αὐτοῦ καὶ τὴν σκηνὴν
  αὐτοῦ καὶ πάντα τὰ ὑπάρχοντα αὐτοῦ, καὶ πᾶς ὁ λαὸς µετ’ αὐτοῦ· καὶ ἀνήγαγεν
  αὐτοὺς εἰς Εµεκαχωρ. <span style="color:#b00e23">(25)</span> καὶ εἶπεν Ἰησοῦς
  τῷ Αχαρ Τί ὠλέθρευσας ἡµᾶς; ἐξολεθρεύσαι σε κύριος καθὰ καὶ σήµερον. καὶ
  ἐλιθοβόλησαν αὐτὸν λίθοις πᾶς Ισραηλ. <span style="color:#b00e23">(26)</span>
  καὶ ἐπέστησαν αὐτῷ σωρὸν λίθων µέγαν. καὶ ἐπαύσατο κύριος τοῦ θυµοῦ τῆς
  ὀργῆς. διὰ τοῦτο ἐπωνόµασεν αὐτὸ Εµεκαχωρ ἕως τῆς ἡµέρας ταύτης.
  <h3 id="joshua8">8</h3><span style="color:#b00e23">(1)</span> Καὶ εἶπεν
  κύριος πρὸς Ἰησοῦν Μὴ φοβηθῇς µηδὲ δειλιάσῃς· λαβὲ µετὰ σοῦ τοὺς ἄνδρας
  πάντας τοὺς πολεµιστὰς καὶ ἀναστὰς ἀνάβηθι εἰς Γαι· ἰδοὺ δέδωκα εἰς τὰς
  χεῖράς σου τὸν βασιλέα Γαι καὶ τὴν γῆν αὐτοῦ. <span style=
  "color:#b00e23">(2)</span> καὶ ποιήσεις τὴν Γαι ὃν τρόπον ἐποίησας τὴν Ιεριχω
  καὶ τὸν βασιλέα αὐτῆς, καὶ τὴν προνοµὴν τῶν κτηνῶν προνοµεύσεις σεαυτῷ.
  κατάστησον δὲ σεαυτῷ ἔνεδρα τῇ πόλει εἰς τὰ ὀπίσω. <span style=
  "color:#b00e23">(3)</span> καὶ ἀνέστη Ἰησοῦς καὶ πᾶς ὁ λαὸς ὁ πολεµιστὴς ὥστε
  ἀναβῆναι εἰς Γαι. ἐπέλεξεν δὲ Ἰησοῦς τριάκοντα χιλιάδας ἀνδρῶν δυνατοὺς ἐν
  ἰσχύι καὶ ἀπέστειλεν αὐτοὺς νυκτός. <span style="color:#b00e23">(4)</span>
  καὶ ἐνετείλατο αὐτοῖς λέγων Ὑµεῖς ἐνεδρεύσατε ὀπίσω τῆς πόλεως· µὴ µακρὰν
  γίνεσθε ἀπὸ τῆς πόλεως καὶ ἔσεσθε πάντες ἕτοιµοι. <span style=
  "color:#b00e23">(5)</span> καὶ ἐγὼ καὶ πάντες οἱ µετ’ ἐµοῦ προσάξοµεν πρὸς
  τὴν πόλιν, καὶ ἔσται ὡς ἂν ἐξέλθωσιν οἱ κατοικοῦντες Γαι εἰς συνάντησιν ἡµῖν
  καθάπερ καὶ πρώην, καὶ φευξόµεθα ἀπὸ προσώπου αὐτῶν. <span style=
  "color:#b00e23">(6)</span> καὶ ὡς ἂν ἐξέλθωσιν ὀπίσω ἡµῶν, ἀποσπάσοµεν αὐτοὺς
  ἀπὸ τῆς πόλεως· καὶ ἐροῦσιν Φεύγουσιν οὗτοι ἀπὸ προσώπου ἡµῶν ὃν τρόπον καὶ
  ἔµπροσθεν. <span style="color:#b00e23">(7)</span> ὑµεῖς δὲ ἐξαναστήσεσθε ἐκ
  τῆς ἐνέδρας καὶ πορεύσεσθε εἰς τὴν πόλιν. <span style=
  "color:#b00e23">(8)</span> κατὰ τὸ ῥῆµα τοῦτο ποιήσετε· ἰδοὺ ἐντέταλµαι ὑµῖν.
  <span style="color:#b00e23">(9)</span> καὶ ἀπέστειλεν αὐτοὺς Ἰησοῦς, καὶ
  ἐπορεύθησαν εἰς τὴν ἐνέδραν καὶ ἐνεκάθισαν ἀνὰ µέσον Βαιθηλ καὶ ἀνὰ µέσον Γαι
  ἀπὸ θαλάσσης τῆς Γαι. <span style="color:#b00e23">(10)</span> καὶ ὀρθρίσας
  Ἰησοῦς τὸ πρωὶ ἐπεσκέψατο τὸν λαόν· καὶ ἀνέβησαν αὐτὸς καὶ οἱ πρεσβύτεροι
  κατὰ πρόσωπον τοῦ λαοῦ ἐπὶ Γαι. <span style="color:#b00e23">(11)</span> καὶ
  πᾶς ὁ λαὸς ὁ πολεµιστὴς µετ’ αὐτοῦ ἀνέβησαν καὶ πορευόµενοι ἦλθον ἐξ ἐναντίας
  τῆς πόλεως ἀπ’ ἀνατολῶν, <span style="color:#b00e23">(12)</span> καὶ τὰ
  ἔνεδρα τῆς πόλεως ἀπὸ θαλάσσης. <span style="color:#b00e23">(14)</span> καὶ
  ἐγένετο ὡς εἶδεν βασιλεὺς Γαι, ἔσπευσεν καὶ ἐξῆλθεν εἰς συνάντησιν αὐτοῖς ἐπ’
  εὐθείας εἰς τὸν πόλεµον, αὐτὸς καὶ πᾶς ὁ λαὸς ὁ µετ’ αὐτοῦ, καὶ αὐτὸς οὐκ
  ᾔδει ὅτι ἔνεδρα αὐτῷ ἐστιν ὀπίσω τῆς πόλεως. <span style=
  "color:#b00e23">(15)</span> καὶ εἶδεν καὶ ἀνεχώρησεν Ἰησοῦς καὶ Ισραηλ ἀπὸ
  προσώπου αὐτῶν. <span style="color:#b00e23">(16)</span> καὶ κατεδίωξαν ὀπίσω
  τῶν υἱῶν Ισραηλ καὶ αὐτοὶ ἀπέστησαν ἀπὸ τῆς πόλεως· <span style=
  "color:#b00e23">(17)</span> οὐ κατελείφθη οὐθεὶς ἐν τῇ Γαι, ὃς οὐ κατεδίωξεν
  ὀπίσω Ισραηλ· καὶ κατέλιπον τὴν πόλιν ἀνεῳγµένην καὶ κατεδίωξαν ὀπίσω Ισραηλ.
  <span style="color:#b00e23">(18)</span> καὶ εἶπεν κύριος πρὸς Ἰησοῦν Ἔκτεινον
  τὴν χεῖρά σου ἐν τῷ γαίσῳ τῷ ἐν τῇ χειρί σου ἐπὶ τὴν πόλιν — εἰς γὰρ τὰς
  χεῖράς σου παραδέδωκα αὐτήν —, καὶ τὰ ἔνεδρα ἐξαναστήσονται ἐν τάχει ἐκ τοῦ
  τόπου αὐτῶν. καὶ ἐξέτεινεν Ἰησοῦς τὴν χεῖρα αὐτοῦ, τὸν γαῖσον, ἐπὶ τὴν πόλιν,
  <span style="color:#b00e23">(19)</span> καὶ τὰ ἔνεδρα ἐξανέστησαν ἐν τάχει ἐκ
  τοῦ τόπου αὐτῶν καὶ ἐξήλθοσαν, ὅτε ἐξέτεινεν τὴν χεῖρα, καὶ ἤλθοσαν ἐπὶ τὴν
  πόλιν καὶ κατελάβοντο αὐτὴν καὶ σπεύσαντες ἐνέπρησαν τὴν πόλιν ἐν πυρί.
  <span style="color:#b00e23">(20)</span> καὶ περιβλέψαντες οἱ κάτοικοι Γαι εἰς
  τὰ ὀπίσω αὐτῶν καὶ ἐθεώρουν καπνὸν ἀναβαίνοντα ἐκ τῆς πόλεως εἰς τὸν οὐρανόν·
  καὶ οὐκέτι εἶχον ποῦ φύγωσιν ὧδε ἢ ὧδε. <span style=
  "color:#b00e23">(21)</span> καὶ Ἰησοῦς καὶ πᾶς Ισραηλ εἶδον ὅτι ἔλαβον τὰ
  ἔνεδρα τὴν πόλιν καὶ ὅτι ἀνέβη ὁ καπνὸς τῆς πόλεως εἰς τὸν οὐρανόν, καὶ
  µεταβαλόµενοι ἐπάταξαν τοὺς ἄνδρας τῆς Γαι. <span style=
  "color:#b00e23">(22)</span> καὶ οὗτοι ἐξήλθοσαν ἐκ τῆς πόλεως εἰς συνάντησιν
  καὶ ἐγενήθησαν ἀνὰ µέσον τῆς παρεµβολῆς, οὗτοι ἐντεῦθεν καὶ οὗτοι ἐντεῦθεν·
  καὶ ἐπάταξαν ἕως τοῦ µὴ καταλειφθῆναι αὐτῶν σεσωσµένον καὶ διαπεφευγότα.
  <span style="color:#b00e23">(23)</span> καὶ τὸν βασιλέα τῆς Γαι συνέλαβον
  ζῶντα καὶ προσήγαγον αὐτὸν πρὸς Ἰησοῦν. <span style=
  "color:#b00e23">(24)</span> καὶ ὡς ἐπαύσαντο οἱ υἱοὶ Ισραηλ ἀποκτέννοντες
  πάντας τοὺς ἐν τῇ Γαι τοὺς ἐν τοῖς πεδίοις καὶ ἐν τῷ ὄρει ἐπὶ τῆς καταβάσεως,
  οὗ κατεδίωξαν αὐτοὺς ἀπ’ αὐτῆς εἰς τέλος, καὶ ἀπέστρεψεν Ἰησοῦς εἰς Γαι καὶ
  ἐπάταξεν αὐτὴν ἐν στόµατι ῥοµφαίας. <span style="color:#b00e23">(25)</span>
  καὶ ἐγενήθησαν οἱ πεσόντες ἐν τῇ ἡµέρᾳ ἐκείνῃ ἀπὸ ἀνδρὸς καὶ ἕως γυναικὸς
  δώδεκα χιλιάδες, πάντας τοὺς κατοικοῦντας Γαι, <span style=
  "color:#b00e23">(27)</span> πλὴν τῶν κτηνῶν καὶ τῶν σκύλων τῶν ἐν τῇ πόλει,
  πάντα ἃ ἐπρονόµευσαν οἱ υἱοὶ Ισραηλ κατὰ πρόσταγµα κυρίου, ὃν τρόπον
  συνέταξεν κύριος τῷ Ἰησοῖ. <span style="color:#b00e23">(28)</span> καὶ
  ἐνεπύρισεν Ἰησοῦς τὴν πόλιν ἐν πυρί· χῶµα ἀοίκητον εἰς τὸν αἰῶνα ἔθηκεν αὐτὴν
  ἕως τῆς ἡµέρας ταύτης. <span style="color:#b00e23">(29)</span> καὶ τὸν
  βασιλέα τῆς Γαι ἐκρέµασεν ἐπὶ ξύλου διδύµου, καὶ ἦν ἐπὶ τοῦ ξύλου ἕως
  ἑσπέρας· καὶ ἐπιδύνοντος τοῦ ἡλίου συνέταξεν Ἰησοῦς καὶ καθείλοσαν αὐτοῦ τὸ
  σῶµα ἀπὸ τοῦ ξύλου καὶ ἔρριψαν αὐτὸν εἰς τὸν βόθρον καὶ ἐπέστησαν αὐτῷ σωρὸν
  λίθων ἕως τῆς ἡµέρας ταύτης.
  <h3 id="joshua9">9</h3><span style="color:#b00e23">(1)</span> Ὡς δ’ ἤκουσαν
  οἱ βασιλεῖς τῶν Αµορραίων οἱ ἐν τῷ πέραν τοῦ Ιορδάνου, οἱ ἐν τῇ ὀρεινῇ καὶ οἱ
  ἐν τῇ πεδινῇ καὶ οἱ ἐν πάσῃ τῇ παραλίᾳ τῆς θαλάσσης τῆς µεγάλης καὶ οἱ πρὸς
  τῷ Ἀντιλιβάνῳ, καὶ οἱ Χετταῖοι καὶ οἱ Χαναναῖοι καὶ οἱ Φερεζαῖοι καὶ οἱ
  Ευαῖοι καὶ οἱ Αµορραῖοι καὶ οἱ Γεργεσαῖοι καὶ οἱ Ιεβουσαῖοι, <span style=
  "color:#b00e23">(2)</span> συνήλθοσαν ἐπὶ τὸ αὐτὸ ἐκπολεµῆσαι Ἰησοῦν καὶ
  Ισραηλ ἅµα πάντες. <span style="color:#b00e23">(2a)</span> Τότε ᾠκοδόµησεν
  Ἰησοῦς θυσιαστήριον κυρίῳ τῷ θεῷ Ισραηλ ἐν ὄρει Γαιβαλ, <span style=
  "color:#b00e23">(2b)</span> καθότι ἐνετείλατο Μωυσῆς ὁ θεράπων κυρίου τοῖς
  υἱοῖς Ισραηλ, καθὰ γέγραπται ἐν τῷ νόµῳ Μωυσῆ, θυσιαστήριον λίθων ὁλοκλήρων,
  ἐφ’ οὓς οὐκ ἐπεβλήθη σίδηρος, καὶ ἀνεβίβασεν ἐκεῖ ὁλοκαυτώµατα κυρίῳ καὶ
  θυσίαν σωτηρίου. <span style="color:#b00e23">(2c)</span> καὶ ἔγραψεν Ἰησοῦς
  ἐπὶ τῶν λίθων τὸ δευτερονόµιον, νόµον Μωυσῆ, ὃν ἔγραψεν ἐνώπιον υἱῶν Ισραηλ.
  <span style="color:#b00e23">(2d)</span> καὶ πᾶς Ισραηλ καὶ οἱ πρεσβύτεροι
  αὐτῶν καὶ οἱ δικασταὶ καὶ οἱ γραµµατεῖς αὐτῶν παρεπορεύοντο ἔνθεν καὶ ἔνθεν
  τῆς κιβωτοῦ ἀπέναντι, καὶ οἱ ἱερεῖς καὶ οἱ Λευῖται ἦραν τὴν κιβωτὸν τῆς
  διαθήκης κυρίου, καὶ ὁ προσήλυτος καὶ ὁ αὐτόχθων, οἳ ἦσαν ἥµισυ πλησίον ὄρους
  Γαριζιν, καὶ οἳ ἦσαν ἥµισυ πλησίον ὄρους Γαιβαλ, καθότι ἐνετείλατο Μωυσῆς ὁ
  θεράπων κυρίου εὐλογῆσαι τὸν λαὸν ἐν πρώτοις. <span style=
  "color:#b00e23">(2e)</span> καὶ µετὰ ταῦτα οὕτως ἀνέγνω Ἰησοῦς πάντα τὰ
  ῥήµατα τοῦ νόµου τούτου, τὰς εὐλογίας καὶ τὰς κατάρας, κατὰ πάντα τὰ
  γεγραµµένα ἐν τῷ νόµῳ Μωυσῆ· <span style="color:#b00e23">(2f)</span> οὐκ ἦν
  ῥῆµα ἀπὸ πάντων, ὧν ἐνετείλατο Μωυσῆς τῷ Ἰησοῖ, ὃ οὐκ ἀνέγνω Ἰησοῦς εἰς τὰ
  ὦτα πάσης ἐκκλησίας υἱῶν Ισραηλ, τοῖς ἀνδράσιν καὶ ταῖς γυναιξὶν καὶ τοῖς
  παιδίοις καὶ τοῖς προσηλύτοις τοῖς προσπορευοµένοις τῷ Ισραηλ. <span style=
  "color:#b00e23">(3)</span> Καὶ οἱ κατοικοῦντες Γαβαων ἤκουσαν πάντα, ὅσα
  ἐποίησεν κύριος τῇ Ιεριχω καὶ τῇ Γαι. <span style="color:#b00e23">(4)</span>
  καὶ ἐποίησαν καί γε αὐτοὶ µετὰ πανουργίας καὶ ἐλθόντες ἐπεσιτίσαντο καὶ
  ἡτοιµάσαντο καὶ λαβόντες σάκκους παλαιοὺς ἐπὶ τῶν ὄνων αὐτῶν καὶ ἀσκοὺς οἴνου
  παλαιοὺς καὶ κατερρωγότας ἀποδεδεµένους, <span style=
  "color:#b00e23">(5)</span> καὶ τὰ κοῖλα τῶν ὑποδηµάτων αὐτῶν καὶ τὰ σανδάλια
  αὐτῶν παλαιὰ καὶ καταπεπελµατωµένα ἐν τοῖς ποσὶν αὐτῶν, καὶ τὰ ἱµάτια αὐτῶν
  πεπαλαιωµένα ἐπάνω αὐτῶν, καὶ ὁ ἄρτος αὐτῶν τοῦ ἐπισιτισµοῦ ξηρὸς καὶ
  εὐρωτιῶν καὶ βεβρωµένος. <span style="color:#b00e23">(6)</span> καὶ ἤλθοσαν
  πρὸς Ἰησοῦν εἰς τὴν παρεµβολὴν Ισραηλ εἰς Γαλγαλα καὶ εἶπαν πρὸς Ἰησοῦν καὶ
  Ισραηλ Ἐκ γῆς µακρόθεν ἥκαµεν, καὶ νῦν διάθεσθε ἡµῖν διαθήκην. <span style=
  "color:#b00e23">(7)</span> καὶ εἶπαν οἱ υἱοὶ Ισραηλ πρὸς τὸν Χορραῖον Ὅρα µὴ
  ἐν ἐµοὶ κατοικεῖς, καὶ πῶς σοι διαθῶµαι διαθήκην; <span style=
  "color:#b00e23">(8)</span> καὶ εἶπαν πρὸς Ἰησοῦν Οἰκέται σού ἐσµεν. καὶ εἶπεν
  πρὸς αὐτοὺς Ἰησοῦς Πόθεν ἐστὲ καὶ πόθεν παραγεγόνατε; <span style=
  "color:#b00e23">(9)</span> καὶ εἶπαν Ἐκ γῆς µακρόθεν σφόδρα ἥκασιν οἱ παῖδές
  σου ἐν ὀνόµατι κυρίου τοῦ θεοῦ σου· ἀκηκόαµεν γὰρ τὸ ὄνοµα αὐτοῦ καὶ ὅσα
  ἐποίησεν ἐν Αἰγύπτῳ <span style="color:#b00e23">(10)</span> καὶ ὅσα ἐποίησεν
  τοῖς βασιλεῦσιν τῶν Αµορραίων, οἳ ἦσαν πέραν τοῦ Ιορδάνου, τῷ Σηων βασιλεῖ
  Εσεβων καὶ τῷ Ωγ βασιλεῖ τῆς Βασαν, ὃς κατῴκει ἐν Ασταρωθ καὶ ἐν Εδραϊν.
  <span style="color:#b00e23">(11)</span> καὶ ἀκούσαντες εἶπαν πρὸς ἡµᾶς οἱ
  πρεσβύτεροι ἡµῶν καὶ πάντες οἱ κατοικοῦντες τὴν γῆν ἡµῶν λέγοντες Λάβετε
  ἑαυτοῖς ἐπισιτισµὸν εἰς τὴν ὁδὸν καὶ πορεύθητε εἰς συνάντησιν αὐτῶν καὶ
  ἐρεῖτε πρὸς αὐτούς Οἰκέται σού ἐσµεν, καὶ νῦν διάθεσθε ἡµῖν διαθήκην.
  <span style="color:#b00e23">(12)</span> οὗτοι οἱ ἄρτοι, θερµοὺς ἐφωδιάσθηµεν
  αὐτοὺς ἐν τῇ ἡµέρᾳ, ᾗ ἐξήλθοµεν παραγενέσθαι πρὸς ὑµᾶς, νῦν δὲ ἐξηράνθησαν
  καὶ γεγόνασιν βεβρωµένοι· <span style="color:#b00e23">(13)</span> καὶ οὗτοι
  οἱ ἀσκοὶ τοῦ οἴνου, οὓς ἐπλήσαµεν καινούς, καὶ οὗτοι ἐρρώγασιν· καὶ τὰ ἱµάτια
  ἡµῶν καὶ τὰ ὑποδήµατα ἡµῶν πεπαλαίωται ἀπὸ τῆς πολλῆς ὁδοῦ σφόδρα.
  <span style="color:#b00e23">(14)</span> καὶ ἔλαβον οἱ ἄρχοντες τοῦ
  ἐπισιτισµοῦ αὐτῶν καὶ κύριον οὐκ ἐπηρώτησαν. <span style=
  "color:#b00e23">(15)</span> καὶ ἐποίησεν Ἰησοῦς πρὸς αὐτοὺς εἰρήνην καὶ
  διέθετο πρὸς αὐτοὺς διαθήκην τοῦ διασῶσαι αὐτούς, καὶ ὤµοσαν αὐτοῖς οἱ
  ἄρχοντες τῆς συναγωγῆς. — <span style="color:#b00e23">(16)</span> καὶ ἐγένετο
  µετὰ τρεῖς ἡµέρας µετὰ τὸ διαθέσθαι πρὸς αὐτοὺς διαθήκην ἤκουσαν ὅτι ἐγγύθεν
  αὐτῶν εἰσιν, καὶ ὅτι ἐν αὐτοῖς κατοικοῦσιν. <span style=
  "color:#b00e23">(17)</span> καὶ ἀπῆραν οἱ υἱοὶ Ισραηλ καὶ ἦλθον εἰς τὰς
  πόλεις αὐτῶν· αἱ δὲ πόλεις αὐτῶν Γαβαων καὶ Κεφιρα καὶ Βηρωθ καὶ πόλις Ιαριν.
  <span style="color:#b00e23">(18)</span> καὶ οὐκ ἐµαχέσαντο αὐτοῖς οἱ υἱοὶ
  Ισραηλ, ὅτι ὤµοσαν αὐτοῖς πάντες οἱ ἄρχοντες κύριον τὸν θεὸν Ισραηλ· καὶ
  διεγόγγυσαν πᾶσα ἡ συναγωγὴ ἐπὶ τοῖς ἄρχουσιν. <span style=
  "color:#b00e23">(19)</span> καὶ εἶπαν οἱ ἄρχοντες πάσῃ τῇ συναγωγῇ Ἡµεῖς
  ὠµόσαµεν αὐτοῖς κύριον τὸν θεὸν Ισραηλ καὶ νῦν οὐ δυνησόµεθα ἅψασθαι αὐτῶν·
  <span style="color:#b00e23">(20)</span> τοῦτο ποιήσοµεν, ζωγρῆσαι αὐτούς, καὶ
  περιποιησόµεθα αὐτούς, καὶ οὐκ ἔσται καθ’ ἡµῶν ὀργὴ διὰ τὸν ὅρκον, ὃν
  ὠµόσαµεν αὐτοῖς· <span style="color:#b00e23">(21)</span> ζήσονται καὶ ἔσονται
  ξυλοκόποι καὶ ὑδροφόροι πάσῃ τῇ συναγωγῇ, καθάπερ εἶπαν αὐτοῖς οἱ ἄρχοντες.
  <span style="color:#b00e23">(22)</span> καὶ συνεκάλεσεν αὐτοὺς Ἰησοῦς καὶ
  εἶπεν αὐτοῖς Διὰ τί παρελογίσασθέ µε λέγοντες Μακρὰν ἀπὸ σοῦ ἐσµεν σφόδρα;
  ὑµεῖς δὲ ἐγχώριοί ἐστε τῶν κατοικούντων ἐν ἡµῖν· <span style=
  "color:#b00e23">(23)</span> καὶ νῦν ἐπικατάρατοί ἐστε, οὐ µὴ ἐκλίπῃ ἐξ ὑµῶν
  δοῦλος οὐδὲ ξυλοκόπος ἐµοὶ καὶ τῷ θεῷ µου. <span style=
  "color:#b00e23">(24)</span> καὶ ἀπεκρίθησαν τῷ Ἰησοῖ λέγοντες Ἀνηγγέλη ἡµῖν
  ὅσα συνέταξεν κύριος ὁ θεός σου Μωυσῇ τῷ παιδὶ αὐτοῦ, δοῦναι ὑµῖν τὴν γῆν
  ταύτην καὶ ἐξολεθρεῦσαι ἡµᾶς καὶ πάντας τοὺς κατοικοῦντας ἐπ’ αὐτῆς ἀπὸ
  προσώπου ὑµῶν, καὶ ἐφοβήθηµεν σφόδρα περὶ τῶν ψυχῶν ἡµῶν ἀπὸ προσώπου ὑµῶν
  καὶ ἐποιήσαµεν τὸ πρᾶγµα τοῦτο. <span style="color:#b00e23">(25)</span>καὶ
  νῦν ἰδοὺ ἡµεῖς ὑποχείριοι ὑµῖν· ὡς ἀρέσκει ὑµῖν καὶ ὡς δοκεῖ ὑµῖν, ποιήσατε
  ἡµῖν. <span style="color:#b00e23">(26)</span>καὶ ἐποίησαν αὐτοῖς οὕτως· καὶ
  ἐξείλατο αὐτοὺς Ἰησοῦς ἐν τῇ ἡµέρᾳ ἐκείνῃ ἐκ χειρῶν υἱῶν Ισραηλ, καὶ οὐκ
  ἀνεῖλον αὐτούς. <span style="color:#b00e23">(27)</span> καὶ κατέστησεν αὐτοὺς
  Ἰησοῦς ἐν τῇ ἡµέρᾳ ἐκείνῃ ξυλοκόπους καὶ ὑδροφόρους πάσῃ τῇ συναγωγῇ καὶ τῷ
  θυσιαστηρίῳ τοῦ θεοῦ· διὰ τοῦτο ἐγένοντο οἱ κατοικοῦντες Γαβαων ξυλοκόποι καὶ
  ὑδροφόροι τοῦ θυσιαστηρίου τοῦ θεοῦ ἕως τῆς σήµερον ἡµέρας καὶ εἰς τὸν τόπον,
  ὃν ἐὰν ἐκλέξηται κύριος.
  <h3 id="joshua10">10</h3><span style="color:#b00e23">(1)</span> Ὡς δὲ ἤκουσεν
  Αδωνιβεζεκ βασιλεὺς Ιερουσαληµ ὅτι ἔλαβεν Ἰησοῦς τὴν Γαι καὶ ἐξωλέθρευσεν
  αὐτήν — ὃν τρόπον ἐποίησαν τὴν Ιεριχω καὶ τὸν βασιλέα αὐτῆς, οὕτως ἐποίησαν
  τὴν Γαι καὶ τὸν βασιλέα αὐτῆς — καὶ ὅτι αὐτοµόλησαν οἱ κατοικοῦντες Γαβαων
  πρὸς Ἰησοῦν καὶ πρὸς Ισραηλ, <span style="color:#b00e23">(2)</span> καὶ
  ἐφοβήθησαν ἐν αὐτοῖς σφόδρα· ᾔδει γὰρ ὅτι µεγάλη πόλις Γαβαων ὡσεὶ µία τῶν
  µητροπόλεων καὶ πάντες οἱ ἄνδρες αὐτῆς ἰσχυροί. <span style=
  "color:#b00e23">(3)</span> καὶ ἀπέστειλεν Αδωνιβεζεκ βασιλεὺς Ιερουσαληµ πρὸς
  Αιλαµ βασιλέα Χεβρων καὶ πρὸς Φιδων βασιλέα Ιεριµουθ καὶ πρὸς Ιεφθα βασιλέα
  Λαχις καὶ πρὸς Δαβιρ βασιλέα Οδολλαµ λέγων <span style=
  "color:#b00e23">(4)</span> Δεῦτε ἀνάβητε πρός µε καὶ βοηθήσατέ µοι, καὶ
  ἐκπολεµήσωµεν Γαβαων· αὐτοµόλησαν γὰρ πρὸς Ἰησοῦν καὶ πρὸς τοὺς υἱοὺς Ισραηλ.
  <span style="color:#b00e23">(5)</span> καὶ ἀνέβησαν οἱ πέντε βασιλεῖς τῶν
  Ιεβουσαίων, βασιλεὺς Ιερουσαληµ καὶ βασιλεὺς Χεβρων καὶ βασιλεὺς Ιεριµουθ καὶ
  βασιλεὺς Λαχις καὶ βασιλεὺς Οδολλαµ, αὐτοὶ καὶ πᾶς ὁ λαὸς αὐτῶν, καὶ
  περιεκάθισαν τὴν Γαβαων καὶ ἐξεπολιόρκουν αὐτήν. <span style=
  "color:#b00e23">(6)</span> καὶ ἀπέστειλαν οἱ κατοικοῦντες Γαβαων πρὸς Ἰησοῦν
  εἰς τὴν παρεµβολὴν Ισραηλ εἰς Γαλγαλα λέγοντες Μὴ ἐκλύσῃς τὰς χεῖράς σου ἀπὸ
  τῶν παίδων σου· ἀνάβηθι πρὸς ἡµᾶς τὸ τάχος καὶ ἐξελοῦ ἡµᾶς καὶ βοήθησον ἡµῖν·
  ὅτι συνηγµένοι εἰσὶν ἐφ’ ἡµᾶς πάντες οἱ βασιλεῖς τῶν Αµορραίων οἱ
  κατοικοῦντες τὴν ὀρεινήν. <span style="color:#b00e23">(7)</span> καὶ ἀνέβη
  Ἰησοῦς ἐκ Γαλγαλων, αὐτὸς καὶ πᾶς ὁ λαὸς ὁ πολεµιστὴς µετ’ αὐτοῦ, πᾶς δυνατὸς
  ἐν ἰσχύι. <span style="color:#b00e23">(8)</span> καὶ εἶπεν κύριος πρὸς Ἰησοῦν
  Μὴ φοβηθῇς αὐτούς· εἰς γὰρ τὰς χεῖράς σου παραδέδωκα αὐτούς, οὐχ
  ὑπολειφθήσεται ἐξ αὐτῶν οὐθεὶς ἐνώπιον ὑµῶν. <span style=
  "color:#b00e23">(9)</span> καὶ ἐπιπαρεγένετο ἐπ’ αὐτοὺς Ἰησοῦς ἄφνω, ὅλην τὴν
  νύκτα εἰσεπορεύθη ἐκ Γαλγαλων. <span style="color:#b00e23">(10)</span> καὶ
  ἐξέστησεν αὐτοὺς κύριος ἀπὸ προσώπου τῶν υἱῶν Ισραηλ, καὶ συνέτριψεν αὐτοὺς
  κύριος σύντριψιν µεγάλην ἐν Γαβαων, καὶ κατεδίωξαν αὐτοὺς ὁδὸν ἀναβάσεως
  Ωρωνιν καὶ κατέκοπτον αὐτοὺς ἕως Αζηκα καὶ ἕως Μακηδα. <span style=
  "color:#b00e23">(11)</span> ἐν τῷ δὲ φεύγειν αὐτοὺς ἀπὸ προσώπου τῶν υἱῶν
  Ισραηλ ἐπὶ τῆς καταβάσεως Ωρωνιν καὶ κύριος ἐπέρριψεν αὐτοῖς λίθους χαλάζης
  ἐκ τοῦ οὐρανοῦ ἕως Αζηκα, καὶ ἐγένοντο πλείους οἱ ἀποθανόντες διὰ τοὺς λίθους
  τῆς χαλάζης ἢ οὓς ἀπέκτειναν οἱ υἱοὶ Ισραηλ µαχαίρᾳ ἐν τῷ πολέµῳ.
  <span style="color:#b00e23">(12)</span> Τότε ἐλάλησεν Ἰησοῦς πρὸς κύριον, ᾗ
  ἡµέρᾳ παρέδωκεν ὁ θεὸς τὸν Αµορραῖον ὑποχείριον Ισραηλ, ἡνίκα συνέτριψεν
  αὐτοὺς ἐν Γαβαων καὶ συνετρίβησαν ἀπὸ προσώπου υἱῶν Ισραηλ, καὶ εἶπεν Ἰησοῦς
  Στήτω ὁ ἥλιος κατὰ Γαβαων καὶ ἡ σελήνη κατὰ φάραγγα Αιλων. <span style=
  "color:#b00e23">(13)</span> καὶ ἔστη ὁ ἥλιος καὶ ἡ σελήνη ἐν στάσει, ἕως
  ἠµύνατο ὁ θεὸς τοὺς ἐχθροὺς αὐτῶν. καὶ ἔστη ὁ ἥλιος κατὰ µέσον τοῦ οὐρανοῦ,
  οὐ προεπορεύετο εἰς δυσµὰς εἰς τέλος ἡµέρας µιᾶς. <span style=
  "color:#b00e23">(14)</span> καὶ οὐκ ἐγένετο ἡµέρα τοιαύτη οὐδὲ τὸ πρότερον
  οὐδὲ τὸ ἔσχατον ὥστε ἐπακοῦσαι θεὸν ἀνθρώπου, ὅτι κύριος συνεπολέµησεν τῷ
  Ισραηλ. <span style="color:#b00e23">(15)</span> <span style=
  "color:#b00e23">(16)</span> Καὶ ἔφυγον οἱ πέντε βασιλεῖς οὗτοι καὶ
  κατεκρύβησαν εἰς τὸ σπήλαιον τὸ ἐν Μακηδα. <span style=
  "color:#b00e23">(17)</span> καὶ ἀπηγγέλη τῷ Ἰησοῦ λέγοντες Εὕρηνται οἱ πέντε
  βασιλεῖς κεκρυµµένοι ἐν τῷ σπηλαίῳ τῷ ἐν Μακηδα. <span style=
  "color:#b00e23">(18)</span> καὶ εἶπεν Ἰησοῦς Κυλίσατε λίθους ἐπὶ τὸ στόµα τοῦ
  σπηλαίου καὶ καταστήσατε ἄνδρας φυλάσσειν ἐπ’ αὐτούς, <span style=
  "color:#b00e23">(19)</span> ὑµεῖς δὲ µὴ ἑστήκατε καταδιώκοντες ὀπίσω τῶν
  ἐχθρῶν ὑµῶν καὶ καταλάβετε τὴν οὐραγίαν αὐτῶν καὶ µὴ ἀφῆτε εἰσελθεῖν εἰς τὰς
  πόλεις αὐτῶν· παρέδωκεν γὰρ αὐτοὺς κύριος ὁ θεὸς ἡµῶν εἰς τὰς χεῖρας ἡµῶν.
  <span style="color:#b00e23">(20)</span> καὶ ἐγένετο ὡς κατέπαυσεν Ἰησοῦς καὶ
  πᾶς υἱὸς Ισραηλ κόπτοντες αὐτοὺς κοπὴν µεγάλην σφόδρα ἕως εἰς τέλος καὶ οἱ
  διασῳζόµενοι διεσώθησαν εἰς τὰς πόλεις τὰς ὀχυράς, <span style=
  "color:#b00e23">(21)</span> καὶ ἀπεστράφη πᾶς ὁ λαὸς πρὸς Ἰησοῦν εἰς Μακηδα
  ὑγιεῖς, καὶ οὐκ ἔγρυξεν οὐθεὶς τῶν υἱῶν Ισραηλ τῇ γλώσσῃ αὐτοῦ. <span style=
  "color:#b00e23">(22)</span> καὶ εἶπεν Ἰησοῦς Ἀνοίξατε τὸ σπήλαιον καὶ
  ἐξαγάγετε τοὺς πέντε βασιλεῖς τούτους ἐκ τοῦ σπηλαίου. <span style=
  "color:#b00e23">(23)</span> καὶ ἐξηγάγοσαν τοὺς πέντε βασιλεῖς ἐκ τοῦ
  σπηλαίου, τὸν βασιλέα Ιερουσαληµ καὶ τὸν βασιλέα Χεβρων καὶ τὸν βασιλέα
  Ιεριµουθ καὶ τὸν βασιλέα Λαχις καὶ τὸν βασιλέα Οδολλαµ. <span style=
  "color:#b00e23">(24)</span> καὶ ἐπεὶ ἐξήγαγον αὐτοὺς πρὸς Ἰησοῦν, καὶ
  συνεκάλεσεν Ἰησοῦς πάντα Ισραηλ καὶ τοὺς ἐναρχοµένους τοῦ πολέµου τοὺς
  συµπορευοµένους αὐτῷ λέγων αὐτοῖς Προπορεύεσθε καὶ ἐπίθετε τοὺς πόδας ὑµῶν
  ἐπὶ τοὺς τραχήλους αὐτῶν. καὶ προσελθόντες ἐπέθηκαν τοὺς πόδας αὐτῶν ἐπὶ τοὺς
  τραχήλους αὐτῶν. <span style="color:#b00e23">(25)</span> καὶ εἶπεν πρὸς
  αὐτοὺς Ἰησοῦς Μὴ φοβηθῆτε αὐτοὺς µηδὲ δειλιάσητε· ἀνδρίζεσθε καὶ ἰσχύετε, ὅτι
  οὕτως ποιήσει κύριος πᾶσι τοῖς ἐχθροῖς ὑµῶν, οὓς ὑµεῖς καταπολεµεῖτε αὐτούς.
  <span style="color:#b00e23">(26)</span> καὶ ἀπέκτεινεν αὐτοὺς Ἰησοῦς καὶ
  ἐκρέµασεν αὐτοὺς ἐπὶ πέντε ξύλων, καὶ ἦσαν κρεµάµενοι ἐπὶ τῶν ξύλων ἕως
  ἑσπέρας. <span style="color:#b00e23">(27)</span> καὶ ἐγενήθη πρὸς ἡλίου
  δυσµὰς ἐνετείλατο Ἰησοῦς καὶ καθεῖλον αὐτοὺς ἀπὸ τῶν ξύλων καὶ ἔρριψαν αὐτοὺς
  εἰς τὸ σπήλαιον, εἰς ὃ κατεφύγοσαν ἐκεῖ, καὶ ἐπεκύλισαν λίθους ἐπὶ τὸ
  σπήλαιον ἕως τῆς σήµερον ἡµέρας. <span style="color:#b00e23">(28)</span> Καὶ
  τὴν Μακηδα ἐλάβοσαν ἐν τῇ ἡµέρᾳ ἐκείνῃ καὶ ἐφόνευσαν αὐτὴν ἐν στόµατι ξίφους
  καὶ ἐξωλέθρευσαν πᾶν ἐµπνέον ἐν αὐτῇ, καὶ οὐ κατελείφθη ἐν αὐτῇ οὐδεὶς
  διασεσῳσµένος καὶ διαπεφευγώς· καὶ ἐποίησαν τῷ βασιλεῖ Μακηδα ὃν τρόπον
  ἐποίησαν τῷ βασιλεῖ Ιεριχω. <span style="color:#b00e23">(29)</span> Καὶ
  ἀπῆλθεν Ἰησοῦς καὶ πᾶς Ισραηλ µετ’ αὐτοῦ ἐκ Μακηδα εἰς Λεβνα καὶ ἐπολιόρκει
  Λεβνα. <span style="color:#b00e23">(30)</span> καὶ παρέδωκεν αὐτὴν κύριος εἰς
  χεῖρας Ισραηλ, καὶ ἔλαβον αὐτὴν καὶ τὸν βασιλέα αὐτῆς καὶ ἐφόνευσαν αὐτὴν ἐν
  στόµατι ξίφους καὶ πᾶν ἐµπνέον ἐν αὐτῇ, καὶ οὐ κατελείφθη ἐν αὐτῇ οὐδὲ εἷς
  διασεσῳσµένος καὶ διαπεφευγώς· καὶ ἐποίησαν τῷ βασιλεῖ αὐτῆς ὃν τρόπον
  ἐποίησαν τῷ βασιλεῖ Ιεριχω. <span style="color:#b00e23">(31)</span> Καὶ
  ἀπῆλθεν Ἰησοῦς καὶ πᾶς Ισραηλ µετ’ αὐτοῦ ἐκ Λεβνα εἰς Λαχις καὶ περιεκάθισεν
  αὐτὴν καὶ ἐπολιόρκει αὐτήν. <span style="color:#b00e23">(32)</span> καὶ
  παρέδωκεν κύριος τὴν Λαχις εἰς τὰς χεῖρας Ισραηλ, καὶ ἔλαβεν αὐτὴν ἐν τῇ
  ἡµέρᾳ τῇ δευτέρᾳ καὶ ἐφόνευσαν αὐτὴν ἐν στόµατι ξίφους καὶ ἐξωλέθρευσαν
  αὐτήν, ὃν τρόπον ἐποίησαν τὴν Λεβνα. — <span style=
  "color:#b00e23">(33)</span> τότε ἀνέβη Αιλαµ βασιλεὺς Γαζερ βοηθήσων τῇ
  Λαχις, καὶ ἐπάταξεν αὐτὸν Ἰησοῦς ἐν στόµατι ξίφους καὶ τὸν λαὸν αὐτοῦ ἕως τοῦ
  µὴ καταλειφθῆναι αὐτῶν σεσῳσµένον καὶ διαπεφευγότα. <span style=
  "color:#b00e23">(34)</span> Καὶ ἀπῆλθεν Ἰησοῦς καὶ πᾶς Ισραηλ µετ’ αὐτοῦ ἐκ
  Λαχις εἰς Οδολλαµ καὶ περιεκάθισεν αὐτὴν καὶ ἐπολιόρκησεν αὐτήν. <span style=
  "color:#b00e23">(35)</span> καὶ παρέδωκεν αὐτὴν κύριος ἐν χειρὶ Ισραηλ, καὶ
  ἔλαβεν αὐτὴν ἐν τῇ ἡµέρᾳ ἐκείνῃ καὶ ἐφόνευσεν αὐτὴν ἐν στόµατι ξίφους, καὶ
  πᾶν ἐµπνέον ἐν αὐτῇ ἐφόνευσαν, ὃν τρόπον ἐποίησαν τῇ Λαχις. <span style=
  "color:#b00e23">(36)</span> Καὶ ἀπῆλθεν Ἰησοῦς καὶ πᾶς Ισραηλ µετ’ αὐτοῦ εἰς
  Χεβρων καὶ περιεκάθισεν αὐτήν. <span style="color:#b00e23">(37)</span> καὶ
  ἐπάταξεν αὐτὴν ἐν στόµατι ξίφους καὶ πᾶν ἐµπνέον, ὅσα ἦν ἐν αὐτῇ, οὐκ ἦν
  διασεσῳσµένος· ὃν τρόπον ἐποίησαν τὴν Οδολλαµ, ἐξωλέθρευσαν αὐτὴν καὶ ὅσα ἦν
  ἐν αὐτῇ. <span style="color:#b00e23">(38)</span> Καὶ ἀπέστρεψεν Ἰησοῦς καὶ
  πᾶς Ισραηλ εἰς Δαβιρ καὶ περικαθίσαντες αὐτὴν <span style=
  "color:#b00e23">(39)</span> ἔλαβον αὐτὴν καὶ τὸν βασιλέα αὐτῆς καὶ τὰς κώµας
  αὐτῆς καὶ ἐπάταξαν αὐτὴν ἐν στόµατι ξίφους καὶ ἐξωλέθρευσαν αὐτὴν καὶ πᾶν
  ἐµπνέον ἐν αὐτῇ καὶ οὐ κατέλιπον αὐτῇ οὐδένα διασεσῳσµένον· ὃν τρόπον
  ἐποίησαν τὴν Χεβρων καὶ τῷ βασιλεῖ αὐτῆς, οὕτως ἐποίησαν τῇ Δαβιρ καὶ τῷ
  βασιλεῖ αὐτῆς. <span style="color:#b00e23">(40)</span> Καὶ ἐπάταξεν Ἰησοῦς
  πᾶσαν τὴν γῆν τῆς ὀρεινῆς καὶ τὴν Ναγεβ καὶ τὴν πεδινὴν καὶ τὴν Ασηδωθ καὶ
  τοὺς βασιλεῖς αὐτῆς, οὐ κατέλιπον αὐτῶν σεσῳσµένον· καὶ πᾶν ἐµπνέον ζωῆς
  ἐξωλέθρευσεν, ὃν τρόπον ἐνετείλατο κύριος ὁ θεὸς Ισραηλ. <span style=
  "color:#b00e23">(41)</span> ἀπὸ Καδης Βαρνη ἕως Γάζης, πᾶσαν τὴν Γοσοµ ἕως
  τῆς Γαβαων, <span style="color:#b00e23">(42)</span> καὶ πάντας τοὺς βασιλεῖς
  αὐτῶν καὶ τὴν γῆν αὐτῶν ἐπάταξεν Ἰησοῦς εἰς ἅπαξ, ὅτι κύριος ὁ θεὸς Ισραηλ
  συνεπολέµει τῷ Ισραηλ.
  <h3 id="joshua11">11</h3><span style="color:#b00e23">(1)</span> Ὡς δὲ ἤκουσεν
  Ιαβιν βασιλεὺς Ασωρ, ἀπέστειλεν πρὸς Ιωβαβ βασιλέα Μαρρων καὶ πρὸς βασιλέα
  Συµοων καὶ πρὸς βασιλέα Αζιφ <span style="color:#b00e23">(2)</span> καὶ πρὸς
  τοὺς βασιλεῖς τοὺς κατὰ Σιδῶνα τὴν µεγάλην, εἰς τὴν ὀρεινὴν καὶ εἰς τὴν Ραβα
  ἀπέναντι Κενερωθ καὶ εἰς τὸ πεδίον καὶ εἰς Ναφεδδωρ <span style=
  "color:#b00e23">(3)</span> καὶ εἰς τοὺς παραλίους Χαναναίους ἀπὸ ἀνατολῶν καὶ
  εἰς τοὺς παραλίους Αµορραίους καὶ Ευαίους καὶ Ιεβουσαίους καὶ Φερεζαίους τοὺς
  ἐν τῷ ὄρει καὶ τοὺς Χετταίους τοὺς ὑπὸ τὴν Αερµων εἰς γῆν Μασσηφα.
  <span style="color:#b00e23">(4)</span> καὶ ἐξῆλθον αὐτοὶ καὶ οἱ βασιλεῖς
  αὐτῶν µετ’ αὐτῶν ὥσπερ ἡ ἄµµος τῆς θαλάσσης τῷ πλήθει καὶ ἵπποι καὶ ἅρµατα
  πολλὰ σφόδρα. <span style="color:#b00e23">(5)</span> καὶ συνῆλθον πάντες οἱ
  βασιλεῖς οὗτοι καὶ παρεγένοντο ἐπὶ τὸ αὐτὸ καὶ παρενέβαλον ἐπὶ τοῦ ὕδατος
  Μαρρων πολεµῆσαι τὸν Ισραηλ. <span style="color:#b00e23">(6)</span> καὶ εἶπεν
  κύριος πρὸς Ἰησοῦν Μὴ φοβηθῇς ἀπὸ προσώπου αὐτῶν, ὅτι αὔριον ταύτην τὴν ὥραν
  ἐγὼ παραδίδωµι τετροπωµένους αὐτοὺς ἐναντίον τοῦ Ισραηλ· τοὺς ἵππους αὐτῶν
  νευροκοπήσεις καὶ τὰ ἅρµατα αὐτῶν κατακαύσεις ἐν πυρί. <span style=
  "color:#b00e23">(7)</span> καὶ ἦλθεν Ἰησοῦς καὶ πᾶς ὁ λαὸς ὁ πολεµιστὴς ἐπ’
  αὐτοὺς ἐπὶ τὸ ὕδωρ Μαρρων ἐξάπινα καὶ ἐπέπεσαν ἐπ’ αὐτοὺς ἐν τῇ ὀρεινῇ.
  <span style="color:#b00e23">(8)</span> καὶ παρέδωκεν αὐτοὺς κύριος
  ὑποχειρίους Ισραηλ, καὶ κόπτοντες αὐτοὺς κατεδίωκον ἕως Σιδῶνος τῆς µεγάλης
  καὶ ἕως Μασερων καὶ ἕως τῶν πεδίων Μασσωχ κατ’ ἀνατολὰς καὶ κατέκοψαν αὐτοὺς
  ἕως τοῦ µὴ καταλειφθῆναι αὐτῶν διασεσῳσµένον. <span style=
  "color:#b00e23">(9)</span> καὶ ἐποίησεν αὐτοῖς Ἰησοῦς ὃν τρόπον ἐνετείλατο
  αὐτῷ κύριος· τοὺς ἵππους αὐτῶν ἐνευροκόπησεν καὶ τὰ ἅρµατα αὐτῶν ἐνέπρησεν ἐν
  πυρί. <span style="color:#b00e23">(10)</span> Καὶ ἀπεστράφη Ἰησοῦς ἐν τῷ
  καιρῷ ἐκείνῳ καὶ κατελάβετο Ασωρ καὶ τὸν βασιλέα αὐτῆς· ἦν δὲ Ασωρ τὸ
  πρότερον ἄρχουσα πασῶν τῶν βασιλειῶν τούτων. <span style=
  "color:#b00e23">(11)</span> καὶ ἀπέκτειναν πᾶν ἐµπνέον ἐν αὐτῇ ἐν ξίφει καὶ
  ἐξωλέθρευσαν πάντας, καὶ οὐ κατελείφθη ἐν αὐτῇ ἐµπνέον· καὶ τὴν Ασωρ
  ἐνέπρησαν ἐν πυρί. <span style="color:#b00e23">(12)</span> καὶ πάσας τὰς
  πόλεις τῶν βασιλέων καὶ τοὺς βασιλεῖς αὐτῶν ἔλαβεν Ἰησοῦς καὶ ἀνεῖλεν αὐτοὺς
  ἐν στόµατι ξίφους, καὶ ἐξωλέθρευσαν αὐτούς, ὃν τρόπον συνέταξεν Μωυσῆς ὁ παῖς
  κυρίου. <span style="color:#b00e23">(13)</span> ἀλλὰ πάσας τὰς πόλεις τὰς
  κεχωµατισµένας οὐκ ἐνέπρησεν Ισραηλ, πλὴν Ασωρ µόνην ἐνέπρησεν Ἰησοῦς.
  <span style="color:#b00e23">(14)</span> καὶ πάντα τὰ σκῦλα αὐτῆς ἐπρονόµευσαν
  ἑαυτοῖς οἱ υἱοὶ Ισραηλ, αὐτοὺς δὲ πάντας ἐξωλέθρευσαν ἐν στόµατι ξίφους, ἕως
  ἀπώλεσεν αὐτούς, οὐ κατέλιπον ἐξ αὐτῶν οὐδὲ ἓν ἐµπνέον. <span style=
  "color:#b00e23">(15)</span> ὃν τρόπον συνέταξεν κύριος τῷ Μωυσῇ τῷ παιδὶ
  αὐτοῦ, καὶ Μωυσῆς ὡσαύτως ἐνετείλατο τῷ Ἰησοῖ, καὶ οὕτως ἐποίησεν Ἰησοῦς, οὐ
  παρέβη οὐδὲν ἀπὸ πάντων, ὧν συνέταξεν αὐτῷ Μωυσῆς. <span style=
  "color:#b00e23">(16)</span> Καὶ ἔλαβεν Ἰησοῦς πᾶσαν τὴν γῆν τὴν ὀρεινὴν καὶ
  πᾶσαν τὴν Ναγεβ καὶ πᾶσαν τὴν γῆν Γοσοµ καὶ τὴν πεδινὴν καὶ τὴν πρὸς δυσµαῖς
  καὶ τὸ ὄρος Ισραηλ καὶ τὰ ταπεινά, <span style="color:#b00e23">(17)</span> τὰ
  πρὸς τῷ ὄρει ἀπὸ ὄρους Αχελ καὶ ὃ προσαναβαίνει εἰς Σηιρ καὶ ἕως Βααλγαδ καὶ
  τὰ πεδία τοῦ Λιβάνου ὑπὸ τὸ ὄρος τὸ Αερµων καὶ πάντας τοὺς βασιλεῖς αὐτῶν
  ἔλαβεν καὶ ἀνεῖλεν αὐτοὺς καὶ ἀπέκτεινεν. <span style=
  "color:#b00e23">(18)</span> καὶ πλείους ἡµέρας ἐποίησεν Ἰησοῦς πρὸς τοὺς
  βασιλεῖς τούτους τὸν πόλεµον, <span style="color:#b00e23">(19)</span> καὶ οὐκ
  ἦν πόλις, ἣν οὐκ ἔλαβεν Ισραηλ, πάντα ἐλάβοσαν ἐν πολέµῳ. <span style=
  "color:#b00e23">(20)</span> ὅτι διὰ κυρίου ἐγένετο κατισχῦσαι αὐτῶν τὴν
  καρδίαν συναντᾶν εἰς πόλεµον πρὸς Ισραηλ, ἵνα ἐξολεθρευθῶσιν, ὅπως µὴ δοθῇ
  αὐτοῖς ἔλεος, ἀλλ’ ἵνα ἐξολεθρευθῶσιν, ὃν τρόπον εἶπεν κύριος πρὸς Μωυσῆν.
  <span style="color:#b00e23">(21)</span> Καὶ ἦλθεν Ἰησοῦς ἐν τῷ καιρῷ ἐκείνῳ
  καὶ ἐξωλέθρευσεν τοὺς Ενακιµ ἐκ τῆς ὀρεινῆς, ἐκ Χεβρων καὶ ἐκ Δαβιρ καὶ ἐξ
  Αναβωθ καὶ ἐκ παντὸς γένους Ισραηλ καὶ ἐκ παντὸς ὄρους Ιουδα σὺν ταῖς πόλεσιν
  αὐτῶν, καὶ ἐξωλέθρευσεν αὐτοὺς Ἰησοῦς. <span style=
  "color:#b00e23">(22)</span> οὐ κατελείφθη τῶν Ενακιµ ἀπὸ τῶν υἱῶν Ισραηλ,
  ἀλλὰ πλὴν ἐν Γάζῃ καὶ ἐν Γεθ καὶ ἐν Ασεδωθ κατελείφθη. <span style=
  "color:#b00e23">(23)</span> καὶ ἔλαβεν Ἰησοῦς πᾶσαν τὴν γῆν, καθότι
  ἐνετείλατο κύριος τῷ Μωυσῇ, καὶ ἔδωκεν αὐτοὺς Ἰησοῦς ἐν κληρονοµίᾳ Ισραηλ ἐν
  µερισµῷ κατὰ φυλὰς αὐτῶν. καὶ ἡ γῆ κατέπαυσεν πολεµουµένη.
  <h3 id="joshua12">12</h3><span style="color:#b00e23">(1)</span> Καὶ οὗτοι οἱ
  βασιλεῖς τῆς γῆς, οὓς ἀνεῖλον οἱ υἱοὶ Ισραηλ καὶ κατεκληρονόµησαν τὴν γῆν
  αὐτῶν πέραν τοῦ Ιορδάνου ἀφ’ ἡλίου ἀνατολῶν ἀπὸ φάραγγος Αρνων ἕως τοῦ ὄρους
  Αερµων καὶ πᾶσαν τὴν γῆν Αραβα ἀπ’ ἀνατολῶν· <span style=
  "color:#b00e23">(2)</span> Σηων τὸν βασιλέα τῶν Αµορραίων, ὃς κατῴκει ἐν
  Εσεβων κυριεύων ἀπὸ Αροηρ, ἥ ἐστιν ἐν τῇ φάραγγι, κατὰ µέρος τῆς φάραγγος καὶ
  τὸ ἥµισυ τῆς Γαλααδ ἕως Ιαβοκ, ὅρια υἱῶν Αµµων, <span style=
  "color:#b00e23">(3)</span> καὶ Αραβα ἕως τῆς θαλάσσης Χενερεθ κατ’ ἀνατολὰς
  καὶ ἕως τῆς θαλάσσης Αραβα, θάλασσαν τῶν ἁλῶν ἀπὸ ἀνατολῶν, ὁδὸν τὴν κατὰ
  Ασιµωθ, ἀπὸ Θαιµαν τὴν ὑπὸ Ασηδωθ Φασγα· <span style=
  "color:#b00e23">(4)</span> καὶ Ωγ βασιλεὺς Βασαν ὑπελείφθη ἐκ τῶν γιγάντων ὁ
  κατοικῶν ἐν Ασταρωθ καὶ ἐν Εδραϊν <span style="color:#b00e23">(5)</span>
  ἄρχων ἀπὸ ὄρους Αερµων καὶ ἀπὸ Σελχα καὶ πᾶσαν τὴν Βασαν ἕως ὁρίων Γεσουρι
  καὶ τὴν Μαχατι καὶ τὸ ἥµισυ Γαλααδ, ὁρίων Σηων βασιλέως Εσεβων. <span style=
  "color:#b00e23">(6)</span> Μωυσῆς ὁ παῖς κυρίου καὶ οἱ υἱοὶ Ισραηλ ἐπάταξαν
  αὐτούς, καὶ ἔδωκεν αὐτὴν Μωυσῆς ἐν κληρονοµίᾳ Ρουβην καὶ Γαδ καὶ τῷ ἡµίσει
  φυλῆς Μανασση. <span style="color:#b00e23">(7)</span> Καὶ οὗτοι οἱ βασιλεῖς
  τῶν Αµορραίων, οὓς ἀνεῖλεν Ἰησοῦς καὶ οἱ υἱοὶ Ισραηλ ἐν τῷ πέραν τοῦ Ιορδάνου
  παρὰ θάλασσαν Βααλγαδ ἐν τῷ πεδίῳ τοῦ Λιβάνου καὶ ἕως τοῦ ὄρους Χελχα
  ἀναβαινόντων εἰς Σηιρ, καὶ ἔδωκεν αὐτὴν Ἰησοῦς ταῖς φυλαῖς Ισραηλ κληρονοµεῖν
  κατὰ κλῆρον αὐτῶν, <span style="color:#b00e23">(8)</span> ἐν τῷ ὄρει καὶ ἐν
  τῷ πεδίῳ καὶ ἐν Αραβα καὶ ἐν Ασηδωθ καὶ ἐν τῇ ἐρήµῳ καὶ ἐν Ναγεβ, τὸν
  Χετταῖον καὶ τὸν Αµορραῖον καὶ τὸν Χαναναῖον καὶ τὸν Φερεζαῖον καὶ τὸν Ευαῖον
  καὶ τὸν Ιεβουσαῖον· <span style="color:#b00e23">(9)</span> τὸν βασιλέα Ιεριχω
  καὶ τὸν βασιλέα τῆς Γαι, ἥ ἐστιν πλησίον Βαιθηλ, <span style=
  "color:#b00e23">(10)</span> βασιλέα Ιερουσαληµ, βασιλέα Χεβρων, <span style=
  "color:#b00e23">(11)</span> βασιλέα Ιεριµουθ, βασιλέα Λαχις, <span style=
  "color:#b00e23">(12)</span> βασιλέα Αιλαµ, βασιλέα Γαζερ, <span style=
  "color:#b00e23">(13)</span> βασιλέα Δαβιρ, βασιλέα Γαδερ, <span style=
  "color:#b00e23">(14)</span> βασιλέα Ερµαθ, βασιλέα Αραθ, <span style=
  "color:#b00e23">(15)</span> βασιλέα Λεβνα, βασιλέα Οδολλαµ, <span style=
  "color:#b00e23">(16)</span> βασιλέα Μακηδα, <span style=
  "color:#b00e23">(17)</span> βασιλέα Ταφουγ, βασιλέα Οφερ, <span style=
  "color:#b00e23">(18)</span> βασιλέα Αφεκ τῆς Σαρων, <span style=
  "color:#b00e23">(19)</span> βασιλέα Ασωρ, <span style=
  "color:#b00e23">(20)</span> βασιλέα Συµοων, βασιλέα Μαρρων, βασιλέα Αζιφ,
  <span style="color:#b00e23">(21)</span> βασιλέα Καδης, βασιλέα Ταναχ,
  <span style="color:#b00e23">(22)</span> βασιλέα Μαγεδων, βασιλέα Ιεκοναµ τοῦ
  Χερµελ, <span style="color:#b00e23">(23)</span> βασιλέα Δωρ τοῦ Ναφεδδωρ,
  βασιλέα Γωιµ τῆς Γαλιλαίας, <span style="color:#b00e23">(24)</span> βασιλέα
  Θαρσα· πάντες οὗτοι βασιλεῖς εἴκοσι ἐννέα.
  <h3 id="joshua13">13</h3><span style="color:#b00e23">(1)</span> Καὶ Ἰησοῦς
  πρεσβύτερος προβεβηκὼς τῶν ἡµερῶν. καὶ εἶπεν κύριος πρὸς Ἰησοῦν Σὺ προβέβηκας
  τῶν ἡµερῶν, καὶ ἡ γῆ ὑπολέλειπται πολλὴ εἰς κληρονοµίαν. <span style=
  "color:#b00e23">(2)</span> καὶ αὕτη ἡ γῆ ἡ καταλελειµµένη· ὅρια Φυλιστιιµ, ὁ
  Γεσιρι καὶ ὁ Χαναναῖος· <span style="color:#b00e23">(3)</span> ἀπὸ τῆς
  ἀοικήτου τῆς κατὰ πρόσωπον Αἰγύπτου ἕως τῶν ὁρίων Ακκαρων ἐξ εὐωνύµων τῶν
  Χαναναίων προσλογίζεται ταῖς πέντε σατραπείαις τῶν Φυλιστιιµ, τῷ Γαζαίῳ καὶ
  τῷ Ἀζωτίῳ καὶ τῷ Ἀσκαλωνίτῃ καὶ τῷ Γεθθαίῳ καὶ τῷ Ακκαρωνίτῃ· καὶ τῷ Ευαίῳ
  <span style="color:#b00e23">(4)</span> ἐκ Θαιµαν καὶ πάσῃ γῇ Χανααν ἐναντίον
  Γάζης, καὶ οἱ Σιδώνιοι ἕως Αφεκ ἕως τῶν ὁρίων τῶν Αµορραίων, <span style=
  "color:#b00e23">(5)</span> καὶ πᾶσαν τὴν γῆν Γαβλι Φυλιστιιµ καὶ πάντα τὸν
  Λίβανον ἀπὸ ἀνατολῶν ἡλίου ἀπὸ Γαλγαλ ὑπὸ τὸ ὄρος τὸ Αερµων ἕως τῆς εἰσόδου
  Εµαθ· <span style="color:#b00e23">(6)</span> πᾶς ὁ κατοικῶν τὴν ὀρεινὴν ἀπὸ
  τοῦ Λιβάνου ἕως τῆς Μασερεφωθµαιµ, πάντας τοὺς Σιδωνίους, ἐγὼ αὐτοὺς
  ἐξολεθρεύσω ἀπὸ προσώπου Ισραηλ· ἀλλὰ διάδος αὐτὴν ἐν κλήρῳ τῷ Ισραηλ, ὃν
  τρόπον σοι ἐνετειλάµην. <span style="color:#b00e23">(7)</span> καὶ νῦν
  µέρισον τὴν γῆν ταύτην ἐν κληρονοµίᾳ ταῖς ἐννέα φυλαῖς καὶ τῷ ἡµίσει φυλῆς
  Μανασση· ἀπὸ τοῦ Ιορδάνου ἕως τῆς θαλάσσης τῆς µεγάλης κατὰ δυσµὰς ἡλίου
  δώσεις αὐτήν, ἡ θάλασσα ἡ µεγάλη ὁριεῖ. <span style=
  "color:#b00e23">(8)</span> ταῖς δὲ δύο φυλαῖς καὶ τῷ ἡµίσει φυλῆς Μανασση, τῷ
  Ρουβην καὶ τῷ Γαδ, ἔδωκεν Μωυσῆς ἐν τῷ πέραν τοῦ Ιορδάνου κατ’ ἀνατολὰς
  ἡλίου· δέδωκεν αὐτὴν Μωυσῆς ὁ παῖς κυρίου <span style=
  "color:#b00e23">(9)</span> ἀπὸ Αροηρ, ἥ ἐστιν ἐπὶ τοῦ χείλους χειµάρρου
  Αρνων, καὶ τὴν πόλιν τὴν ἐν µέσῳ τῆς φάραγγος καὶ πᾶσαν τὴν Μισωρ ἀπὸ Μαιδαβα
  ἕως Δαιβαν, <span style="color:#b00e23">(10)</span> πάσας τὰς πόλεις Σηων
  βασιλέως Αµορραίων, ὃς ἐβασίλευσεν ἐν Εσεβων, ἕως τῶν ὁρίων υἱῶν Αµµων
  <span style="color:#b00e23">(11)</span> καὶ τὴν Γαλααδίτιδα καὶ τὰ ὅρια
  Γεσιρι καὶ τοῦ Μαχατι, πᾶν ὄρος Αερµων καὶ πᾶσαν τὴν Βασανῖτιν ἕως Σελχα,
  <span style="color:#b00e23">(12)</span> πᾶσαν τὴν βασιλείαν Ωγ ἐν τῇ
  Βασανίτιδι, ὃς ἐβασίλευσεν ἐν Ασταρωθ καὶ ἐν Εδραϊν· οὗτος κατελείφθη ἀπὸ τῶν
  γιγάντων, καὶ ἐπάταξεν αὐτὸν Μωυσῆς καὶ ἐξωλέθρευσεν. <span style=
  "color:#b00e23">(13)</span> καὶ οὐκ ἐξωλέθρευσαν οἱ υἱοὶ Ισραηλ τὸν Γεσιρι
  καὶ τὸν Μαχατι καὶ τὸν Χαναναῖον, καὶ κατῴκει βασιλεὺς Γεσιρι καὶ ὁ Μαχατι ἐν
  τοῖς υἱοῖς Ισραηλ ἕως τῆς σήµερον ἡµέρας. <span style=
  "color:#b00e23">(14)</span> πλὴν τῆς φυλῆς Λευι οὐκ ἐδόθη κληρονοµία· κύριος
  ὁ θεὸς Ισραηλ, οὗτος αὐτῶν κληρονοµία, καθὰ εἶπεν αὐτοῖς κύριος. καὶ οὗτος ὁ
  καταµερισµός, ὃν κατεµέρισεν Μωυσῆς τοῖς υἱοῖς Ισραηλ ἐν Αραβωθ Μωαβ ἐν τῷ
  πέραν τοῦ Ιορδάνου κατὰ Ιεριχω. <span style="color:#b00e23">(15)</span> Καὶ
  ἔδωκεν Μωυσῆς τῇ φυλῇ Ρουβην κατὰ δήµους αὐτῶν. <span style=
  "color:#b00e23">(16)</span> καὶ ἐγενήθη αὐτῶν τὰ ὅρια ἀπὸ Αροηρ, ἥ ἐστιν κατὰ
  πρόσωπον φάραγγος Αρνων, καὶ ἡ πόλις ἡ ἐν τῇ φάραγγι Αρνων καὶ πᾶσαν τὴν
  Μισωρ <span style="color:#b00e23">(17)</span> ἕως Εσεβων καὶ πάσας τὰς πόλεις
  τὰς οὔσας ἐν τῇ Μισωρ καὶ Δαιβων καὶ Βαµωθβααλ καὶ οἴκου Βεελµων <span style=
  "color:#b00e23">(18)</span> καὶ Ιασσα καὶ Κεδηµωθ καὶ Μεφααθ <span style=
  "color:#b00e23">(19)</span> καὶ Καριαθαιµ καὶ Σεβαµα καὶ Σεραδα καὶ Σιωρ ἐν
  τῷ ὄρει Εµακ <span style="color:#b00e23">(20)</span> καὶ Βαιθφογωρ καὶ Ασηδωθ
  Φασγα καὶ Βαιθασιµωθ <span style="color:#b00e23">(21)</span> καὶ πάσας τὰς
  πόλεις τοῦ Μισωρ καὶ πᾶσαν τὴν βασιλείαν τοῦ Σηων βασιλέως τῶν Αµορραίων, ὃν
  ἐπάταξεν Μωυσῆς αὐτὸν καὶ τοὺς ἡγουµένους Μαδιαµ καὶ τὸν Ευι καὶ τὸν Ροκοµ
  καὶ τὸν Σουρ καὶ τὸν Ουρ καὶ τὸν Ροβε ἄρχοντας παρὰ Σηων καὶ τοὺς
  κατοικοῦντας τὴν γῆν. <span style="color:#b00e23">(22)</span> καὶ τὸν Βαλααµ
  τὸν τοῦ Βεωρ τὸν µάντιν ἀπέκτειναν ἐν τῇ ῥοπῇ. <span style=
  "color:#b00e23">(23)</span> ἐγένετο δὲ τὰ ὅρια Ρουβην· Ιορδάνης ὅριον. αὕτη ἡ
  κληρονοµία υἱῶν Ρουβην κατὰ δήµους αὐτῶν, αἱ πόλεις αὐτῶν καὶ αἱ ἐπαύλεις
  αὐτῶν. <span style="color:#b00e23">(24)</span> Ἔδωκεν δὲ Μωυσῆς τοῖς υἱοῖς
  Γαδ κατὰ δήµους αὐτῶν. <span style="color:#b00e23">(25)</span> καὶ ἐγένετο τὰ
  ὅρια αὐτῶν Ιαζηρ, πᾶσαι αἱ πόλεις Γαλααδ καὶ τὸ ἥµισυ γῆς υἱῶν Αµµων ἕως
  Αροηρ, ἥ ἐστιν κατὰ πρόσωπον Ραββα, <span style="color:#b00e23">(26)</span>
  καὶ ἀπὸ Εσεβων ἕως Ραµωθ κατὰ τὴν Μασσηφα καὶ Βοτανιν καὶ Μααναιν ἕως τῶν
  ὁρίων Δαβιρ <span style="color:#b00e23">(27)</span> καὶ ἐν Εµεκ Βαιθαραµ καὶ
  Βαιθαναβρα καὶ Σοκχωθα καὶ Σαφαν καὶ τὴν λοιπὴν βασιλείαν Σηων βασιλέως
  Εσεβων, καὶ ὁ Ιορδάνης ὁριεῖ ἕως µέρους τῆς θαλάσσης Χενερεθ πέραν τοῦ
  Ιορδάνου ἀπ’ ἀνατολῶν. <span style="color:#b00e23">(28)</span> αὕτη ἡ
  κληρονοµία υἱῶν Γαδ κατὰ δήµους αὐτῶν, αἱ πόλεις αὐτῶν καὶ αἱ ἐπαύλεις αὐτῶν.
  <span style="color:#b00e23">(29)</span> Καὶ ἔδωκεν Μωυσῆς τῷ ἡµίσει φυλῆς
  Μανασση κατὰ δήµους αὐτῶν. <span style="color:#b00e23">(30)</span> καὶ
  ἐγένετο τὰ ὅρια αὐτῶν ἀπὸ Μααναιµ καὶ πᾶσα βασιλεία Βασανι καὶ πᾶσα βασιλεία
  Ωγ βασιλέως Βασαν καὶ πάσας τὰς κώµας Ιαϊρ, αἵ εἰσιν ἐν τῇ Βασανίτιδι,
  ἑξήκοντα πόλεις, <span style="color:#b00e23">(31)</span> καὶ τὸ ἥµισυ τῆς
  Γαλααδ καὶ ἐν Ασταρωθ καὶ ἐν Εδραϊν, πόλεις βασιλείας Ωγ ἐν Βασανίτιδι, καὶ
  ἐδόθησαν τοῖς υἱοῖς Μαχιρ υἱοῦ Μανασση καὶ τοῖς ἡµίσεσιν υἱοῖς Μαχιρ υἱοῦ
  Μανασση κατὰ δήµους αὐτῶν. <span style="color:#b00e23">(32)</span> Οὗτοι οὓς
  κατεκληρονόµησεν Μωυσῆς πέραν τοῦ Ιορδάνου ἐν Αραβωθ Μωαβ ἐν τῷ πέραν τοῦ
  Ιορδάνου κατὰ Ιεριχω ἀπὸ ἀνατολῶν.
  <h3 id="joshua14">14</h3><span style="color:#b00e23">(1)</span> Καὶ οὗτοι οἱ
  κατακληρονοµήσαντες υἱῶν Ισραηλ ἐν τῇ γῇ Χανααν, οἷς κατεκληρονόµησεν αὐτοῖς
  Ελεαζαρ ὁ ἱερεὺς καὶ Ἰησοῦς ὁ τοῦ Ναυη καὶ οἱ ἄρχοντες πατριῶν φυλῶν τῶν υἱῶν
  Ισραηλ. <span style="color:#b00e23">(2)</span> κατὰ κλήρους ἐκληρονόµησαν, ὃν
  τρόπον ἐνετείλατο κύριος ἐν χειρὶ Ἰησοῦ ταῖς ἐννέα φυλαῖς καὶ τῷ ἡµίσει
  φυλῆς, <span style="color:#b00e23">(3)</span> ἀπὸ τοῦ πέραν τοῦ Ιορδάνου, καὶ
  τοῖς Λευίταις οὐκ ἔδωκεν κλῆρον ἐν αὐτοῖς· <span style=
  "color:#b00e23">(4)</span> ὅτι ἦσαν οἱ υἱοὶ Ιωσηφ δύο φυλαί, Μανασση καὶ
  Εφραιµ, καὶ οὐκ ἐδόθη µερὶς ἐν τῇ γῇ τοῖς Λευίταις, ἀλλ’ ἢ πόλεις κατοικεῖν
  καὶ τὰ ἀφωρισµένα αὐτῶν τοῖς κτήνεσιν καὶ τὰ κτήνη αὐτῶν. <span style=
  "color:#b00e23">(5)</span> ὃν τρόπον ἐνετείλατο κύριος τῷ Μωυσῇ, οὕτως
  ἐποίησαν οἱ υἱοὶ Ισραηλ καὶ ἐµέρισαν τὴν γῆν. <span style=
  "color:#b00e23">(6)</span> Καὶ προσήλθοσαν οἱ υἱοὶ Ιουδα πρὸς Ἰησοῦν ἐν
  Γαλγαλ, καὶ εἶπεν πρὸς αὐτὸν Χαλεβ ὁ τοῦ Ιεφοννη ὁ Κενεζαῖος Σὺ ἐπίστῃ τὸ
  ῥῆµα, ὃ ἐλάλησεν κύριος πρὸς Μωυσῆν ἄνθρωπον τοῦ θεοῦ περὶ ἐµοῦ καὶ σοῦ ἐν
  Καδης Βαρνη· <span style="color:#b00e23">(7)</span> τεσσαράκοντα γὰρ ἐτῶν
  ἤµην, ὅτε ἀπέστειλέν µε Μωυσῆς ὁ παῖς τοῦ θεοῦ ἐκ Καδης Βαρνη κατασκοπεῦσαι
  τὴν γῆν, καὶ ἀπεκρίθην αὐτῷ λόγον κατὰ τὸν νοῦν αὐτοῦ, <span style=
  "color:#b00e23">(8)</span> οἱ δὲ ἀδελφοί µου οἱ ἀναβάντες µετ’ ἐµοῦ
  µετέστησαν τὴν καρδίαν τοῦ λαοῦ, ἐγὼ δὲ προσετέθην ἐπακολουθῆσαι κυρίῳ τῷ θεῷ
  µου, <span style="color:#b00e23">(9)</span> καὶ ὤµοσεν Μωυσῆς ἐν ἐκείνῃ τῇ
  ἡµέρᾳ λέγων Ἡ γῆ, ἐφ’ ἣν ἐπέβης, σοὶ ἔσται ἐν κλήρῳ καὶ τοῖς τέκνοις σου εἰς
  τὸν αἰῶνα, ὅτι προσετέθης ἐπακολουθῆσαι ὀπίσω κυρίου τοῦ θεοῦ ἡµῶν.
  <span style="color:#b00e23">(10)</span> καὶ νῦν διέθρεψέν µε κύριος, ὃν
  τρόπον εἶπεν, τοῦτο τεσσαρακοστὸν καὶ πέµπτον ἔτος ἀφ’ οὗ ἐλάλησεν κύριος τὸ
  ῥῆµα τοῦτο πρὸς Μωυσῆν καὶ ἐπορεύθη Ισραηλ ἐν τῇ ἐρήµῳ. καὶ νῦν ἰδοὺ ἐγὼ
  σήµερον ὀγδοήκοντα καὶ πέντε ἐτῶν· <span style="color:#b00e23">(11)</span>
  ἔτι εἰµὶ σήµερον ἰσχύων ὡσεὶ ὅτε ἀπέστειλέν µε Μωυσῆς, ὡσαύτως ἰσχύω νῦν
  ἐξελθεῖν καὶ εἰσελθεῖν εἰς τὸν πόλεµον. <span style=
  "color:#b00e23">(12)</span> καὶ νῦν αἰτοῦµαί σε τὸ ὄρος τοῦτο, καθὰ εἶπεν
  κύριος τῇ ἡµέρᾳ ἐκείνῃ· ὅτι σὺ ἀκήκοας τὸ ῥῆµα τοῦτο τῇ ἡµέρᾳ ἐκείνῃ. νυνὶ δὲ
  οἱ Ενακιµ ἐκεῖ εἰσιν, πόλεις ὀχυραὶ καὶ µεγάλαι· ἐὰν οὖν κύριος µετ’ ἐµοῦ ᾖ,
  ἐξολεθρεύσω αὐτούς, ὃν τρόπον εἶπέν µοι κύριος. <span style=
  "color:#b00e23">(13)</span> καὶ εὐλόγησεν αὐτὸν Ἰησοῦς καὶ ἔδωκεν τὴν Χεβρων
  τῷ Χαλεβ υἱῷ Ιεφοννη υἱοῦ Κενεζ ἐν κλήρῳ. <span style=
  "color:#b00e23">(14)</span> διὰ τοῦτο ἐγενήθη ἡ Χεβρων τῷ Χαλεβ τῷ τοῦ
  Ιεφοννη τοῦ Κενεζαίου ἐν κλήρῳ ἕως τῆς ἡµέρας ταύτης διὰ τὸ αὐτὸν
  ἐπακολουθῆσαι τῷ προστάγµατι κυρίου θεοῦ Ισραηλ. <span style=
  "color:#b00e23">(15)</span> τὸ δὲ ὄνοµα τῆς Χεβρων ἦν τὸ πρότερον πόλις
  Αρβοκ· µητρόπολις τῶν Ενακιµ αὕτη. καὶ ἡ γῆ ἐκόπασεν τοῦ πολέµου.
  <h3 id="joshua15">15</h3><span style="color:#b00e23">(1)</span> Καὶ ἐγένετο
  τὰ ὅρια φυλῆς Ιουδα κατὰ δήµους αὐτῶν ἀπὸ τῶν ὁρίων τῆς Ιδουµαίας ἀπὸ τῆς
  ἐρήµου Σιν ἕως Καδης πρὸς λίβα. <span style="color:#b00e23">(2)</span> καὶ
  ἐγενήθη αὐτῶν τὰ ὅρια ἀπὸ λιβὸς ἕως µέρους τῆς θαλάσσης τῆς ἁλυκῆς ἀπὸ τῆς
  λοφιᾶς τῆς φερούσης ἐπὶ λίβα <span style="color:#b00e23">(3)</span> καὶ
  διαπορεύεται ἀπέναντι τῆς προσαναβάσεως Ακραβιν καὶ ἐκπεριπορεύεται Σεννα καὶ
  ἀναβαίνει ἀπὸ λιβὸς ἐπὶ Καδης Βαρνη καὶ ἐκπορεύεται Ασωρων καὶ προσαναβαίνει
  εἰς Αδδαρα καὶ περιπορεύεται τὴν κατὰ δυσµὰς Καδης <span style=
  "color:#b00e23">(4)</span> καὶ πορεύεται ἐπὶ Ασεµωνα καὶ διεκβαλεῖ ἕως
  φάραγγος Αἰγύπτου, καὶ ἔσται αὐτοῦ ἡ διέξοδος τῶν ὁρίων ἐπὶ τὴν θάλασσαν·
  τοῦτό ἐστιν αὐτῶν ὅρια ἀπὸ λιβός. <span style="color:#b00e23">(5)</span> καὶ
  τὰ ὅρια ἀπὸ ἀνατολῶν· πᾶσα ἡ θάλασσα ἡ ἁλυκὴ ἕως τοῦ Ιορδάνου. καὶ τὰ ὅρια
  αὐτῶν ἀπὸ βορρᾶ καὶ ἀπὸ τῆς λοφιᾶς τῆς θαλάσσης καὶ ἀπὸ τοῦ µέρους τοῦ
  Ιορδάνου· <span style="color:#b00e23">(6)</span> ἐπιβαίνει τὰ ὅρια ἐπὶ
  Βαιθαγλα καὶ παραπορεύεται ἀπὸ βορρᾶ ἐπὶ Βαιθαραβα, καὶ προσαναβαίνει τὰ ὅρια
  ἐπὶ λίθον Βαιων υἱοῦ Ρουβην, <span style="color:#b00e23">(7)</span> καὶ
  προσαναβαίνει τὰ ὅρια ἐπὶ τὸ τέταρτον τῆς φάραγγος Αχωρ καὶ καταβαίνει ἐπὶ
  Γαλγαλ, ἥ ἐστιν ἀπέναντι τῆς προσβάσεως Αδδαµιν, ἥ ἐστιν κατὰ λίβα τῇ
  φάραγγι, καὶ διεκβαλεῖ ἐπὶ τὸ ὕδωρ πηγῆς ἡλίου, καὶ ἔσται αὐτοῦ ἡ διέξοδος
  πηγὴ Ρωγηλ, <span style="color:#b00e23">(8)</span> καὶ ἀναβαίνει τὰ ὅρια εἰς
  φάραγγα Ονοµ ἐπὶ νώτου Ιεβους ἀπὸ λιβός (αὕτη ἐστὶν Ιερουσαληµ), καὶ
  διεκβάλλει τὰ ὅρια ἐπὶ κορυφὴν ὄρους, ἥ ἐστιν κατὰ πρόσωπον φάραγγος Ονοµ
  πρὸς θαλάσσης, ἥ ἐστιν ἐκ µέρους γῆς Ραφαϊν ἐπὶ βορρᾶ, <span style=
  "color:#b00e23">(9)</span> καὶ διεκβάλλει τὸ ὅριον ἀπὸ κορυφῆς τοῦ ὄρους ἐπὶ
  πηγὴν ὕδατος Ναφθω καὶ διεκβάλλει εἰς τὸ ὄρος Εφρων, καὶ ἐξάξει τὸ ὅριον εἰς
  Βααλ (αὕτη ἐστὶν πόλις Ιαριµ), <span style="color:#b00e23">(10)</span> καὶ
  περιελεύσεται ὅριον ἀπὸ Βααλ ἐπὶ θάλασσαν καὶ παρελεύσεται εἰς ὄρος Ασσαρες
  ἐπὶ νώτου, πόλιν Ιαριµ ἀπὸ βορρᾶ (αὕτη ἐστὶν Χασλων) καὶ καταβήσεται ἐπὶ
  Πόλιν ἡλίου καὶ παρελεύσεται ἐπὶ λίβα, <span style=
  "color:#b00e23">(11)</span> καὶ διεκβαλεῖ τὸ ὅριον κατὰ νώτου Ακκαρων ἐπὶ
  βορρᾶν, καὶ διεκβαλεῖ τὰ ὅρια εἰς Σακχαρωνα καὶ παρελεύσεται ὄρος τῆς Βαλα
  καὶ διεκβαλεῖ ἐπὶ Ιαβνηλ, καὶ ἔσται ἡ διέξοδος τῶν ὁρίων ἐπὶ θάλασσαν.
  <span style="color:#b00e23">(12)</span> καὶ τὰ ὅρια αὐτῶν ἀπὸ θαλάσσης· ἡ
  θάλασσα ἡ µεγάλη ὁριεῖ. ταῦτα τὰ ὅρια υἱῶν Ιουδα κύκλῳ κατὰ δήµους αὐτῶν. —
  <span style="color:#b00e23">(13)</span> καὶ τῷ Χαλεβ υἱῷ Ιεφοννη ἔδωκεν
  µερίδα ἐν µέσῳ υἱῶν Ιουδα διὰ προστάγµατος τοῦ θεοῦ, καὶ ἔδωκεν αὐτῷ Ἰησοῦς
  τὴν πόλιν Αρβοκ µητρόπολιν Ενακ (αὕτη ἐστὶν Χεβρων). <span style=
  "color:#b00e23">(14)</span> καὶ ἐξωλέθρευσεν ἐκεῖθεν Χαλεβ υἱὸς Ιεφοννη τοὺς
  τρεῖς υἱοὺς Ενακ, τὸν Σουσι καὶ τὸν Θολµι καὶ τὸν Αχιµα. <span style=
  "color:#b00e23">(15)</span> καὶ ἀνέβη ἐκεῖθεν Χαλεβ ἐπὶ τοὺς κατοικοῦντας
  Δαβιρ· τὸ δὲ ὄνοµα Δαβιρ ἦν τὸ πρότερον Πόλις γραµµάτων. <span style=
  "color:#b00e23">(16)</span> καὶ εἶπεν Χαλεβ Ὃς ἐὰν λάβῃ καὶ ἐκκόψῃ τὴν Πόλιν
  τῶν γραµµάτων καὶ κυριεύσῃ αὐτῆς, δώσω αὐτῷ τὴν Αχσαν θυγατέρα µου εἰς
  γυναῖκα. <span style="color:#b00e23">(17)</span> καὶ ἔλαβεν αὐτὴν Γοθονιηλ
  υἱὸς Κενεζ ἀδελφὸς Χαλεβ ὁ νεώτερος, καὶ ἔδωκεν αὐτῷ τὴν Αχσαν θυγατέρα αὐτοῦ
  αὐτῷ γυναῖκα. <span style="color:#b00e23">(18)</span> καὶ ἐγένετο ἐν τῷ
  εἰσπορεύεσθαι αὐτὴν καὶ συνεβουλεύσατο αὐτῷ λέγουσα Αἰτήσοµαι τὸν πατέρα µου
  ἀγρόν· καὶ ἐβόησεν ἐκ τοῦ ὄνου. καὶ εἶπεν αὐτῇ Χαλεβ Τί ἐστίν σοι;
  <span style="color:#b00e23">(19)</span> καὶ εἶπεν αὐτῷ Δός µοι εὐλογίαν, ὅτι
  εἰς γῆν Ναγεβ δέδωκάς µε· δός µοι τὴν Γολαθµαιν. καὶ ἔδωκεν αὐτῇ Χαλεβ τὴν
  Γολαθµαιν τὴν ἄνω καὶ τὴν Γολαθµαιν τὴν κάτω. — <span style=
  "color:#b00e23">(20)</span> αὕτη ἡ κληρονοµία φυλῆς υἱῶν Ιουδα. <span style=
  "color:#b00e23">(21)</span> Ἐγενήθησαν δὲ αἱ πόλεις αὐτῶν· πόλις πρώτη φυλῆς
  υἱῶν Ιουδα ἐφ’ ὁρίων Εδωµ ἐπὶ τῆς ἐρήµου Καιβαισελεηλ καὶ Αρα καὶ Ασωρ
  <span style="color:#b00e23">(22)</span> καὶ Ικαµ καὶ Ρεγµα καὶ Αρουηλ
  <span style="color:#b00e23">(23)</span> καὶ Καδης καὶ Ασοριωναιν <span style=
  "color:#b00e23">(24)</span> καὶ Μαιναµ καὶ Βαλµαιναν καὶ αἱ κῶµαι αὐτῶν
  <span style="color:#b00e23">(25)</span> καὶ αἱ πόλεις Ασερων (αὕτη Ασωρ)
  <span style="color:#b00e23">(26)</span> καὶ Σην καὶ Σαλµαα καὶ Μωλαδα
  <span style="color:#b00e23">(27)</span> καὶ Σερι καὶ Βαιφαλαδ <span style=
  "color:#b00e23">(28)</span> καὶ Χολασεωλα καὶ Βηρσαβεε καὶ αἱ κῶµαι αὐτῶν καὶ
  αἱ ἐπαύλεις αὐτῶν, <span style="color:#b00e23">(29)</span> Βαλα καὶ Βακωκ καὶ
  Ασοµ <span style="color:#b00e23">(30)</span> καὶ Ελβωυδαδ καὶ Βαιθηλ καὶ Ερµα
  <span style="color:#b00e23">(31)</span> καὶ Σεκελακ καὶ Μαχαριµ καὶ Σεθεννακ
  <span style="color:#b00e23">(32)</span> καὶ Λαβως καὶ Σαλη καὶ Ερωµωθ, πόλεις
  κθ’ καὶ αἱ κῶµαι αὐτῶν. <span style="color:#b00e23">(33)</span> Ἐν τῇ πεδινῇ·
  Ασταωλ καὶ Ραα καὶ Ασσα <span style="color:#b00e23">(34)</span> καὶ Ραµεν καὶ
  Τανω καὶ Ιλουθωθ καὶ Μαιανι <span style="color:#b00e23">(35)</span> καὶ
  Ιερµουθ καὶ Οδολλαµ καὶ Μεµβρα καὶ Σαωχω καὶ Αζηκα <span style=
  "color:#b00e23">(36)</span> καὶ Σακαριµ καὶ Γαδηρα καὶ αἱ ἐπαύλεις αὐτῆς,
  πόλεις δέκα τέσσαρες καὶ αἱ κῶµαι αὐτῶν· <span style=
  "color:#b00e23">(37)</span> Σεννα καὶ Αδασαν καὶ Μαγαδαγαδ <span style=
  "color:#b00e23">(38)</span> καὶ Δαλαλ καὶ Μασφα καὶ Ιακαρεηλ <span style=
  "color:#b00e23">(39)</span> καὶ Λαχης καὶ Βασηδωθ καὶ Ιδεαδαλεα <span style=
  "color:#b00e23">(40)</span> καὶ Χαβρα καὶ Μαχες καὶ Μααχως <span style=
  "color:#b00e23">(41)</span> καὶ Γεδδωρ καὶ Βαγαδιηλ καὶ Νωµαν καὶ Μακηδαν,
  πόλεις δεκαὲξ καὶ αἱ κῶµαι αὐτῶν· <span style="color:#b00e23">(42)</span>
  Λεµνα καὶ Ιθακ <span style="color:#b00e23">(43)</span> καὶ Ανωχ καὶ Ιανα καὶ
  Νασιβ <span style="color:#b00e23">(44)</span> καὶ Κεϊλαµ καὶ Ακιεζι καὶ Κεζιβ
  καὶ Βαθησαρ καὶ Αιλων, πόλεις δέκα καὶ αἱ κῶµαι αὐτῶν· <span style=
  "color:#b00e23">(45)</span> Ακκαρων καὶ αἱ κῶµαι αὐτῆς καὶ αἱ ἐπαύλεις αὐτῶν·
  <span style="color:#b00e23">(46)</span> ἀπὸ Ακκαρων Γεµνα καὶ πᾶσαι, ὅσαι
  εἰσὶν πλησίον Ασηδωθ, καὶ αἱ κῶµαι αὐτῶν· <span style=
  "color:#b00e23">(47)</span> Ασιεδωθ καὶ αἱ κῶµαι αὐτῆς καὶ αἱ ἐπαύλεις αὐτῆς·
  Γάζα καὶ αἱ κῶµαι αὐτῆς καὶ αἱ ἐπαύλεις αὐτῆς ἕως τοῦ χειµάρρου Αἰγύπτου· καὶ
  ἡ θάλασσα ἡ µεγάλη διορίζει. <span style="color:#b00e23">(48)</span> Καὶ ἐν
  τῇ ὀρεινῇ· Σαµιρ καὶ Ιεθερ καὶ Σωχα <span style="color:#b00e23">(49)</span>
  καὶ Ρεννα καὶ Πόλις γραµµάτων (αὕτη Δαβιρ) <span style=
  "color:#b00e23">(50)</span> καὶ Ανων καὶ Εσκαιµαν καὶ Αισαµ <span style=
  "color:#b00e23">(51)</span> καὶ Γοσοµ καὶ Χαλου καὶ Χαννα, πόλεις ἕνδεκα καὶ
  αἱ κῶµαι αὐτῶν· <span style="color:#b00e23">(52)</span> Αιρεµ καὶ Ρεµνα καὶ
  Σοµα <span style="color:#b00e23">(53)</span> καὶ Ιεµαϊν καὶ Βαιθαχου καὶ
  Φακουα <span style="color:#b00e23">(54)</span> καὶ Ευµα καὶ πόλις Αρβοκ (αὕτη
  ἐστὶν Χεβρων) καὶ Σωρθ, πόλεις ἐννέα καὶ αἱ ἐπαύλεις αὐτῶν· <span style=
  "color:#b00e23">(55)</span> Μαωρ καὶ Χερµελ καὶ Οζιβ καὶ Ιταν <span style=
  "color:#b00e23">(56)</span> καὶ Ιαριηλ καὶ Ιαρικαµ καὶ Ζακαναϊµ <span style=
  "color:#b00e23">(57)</span> καὶ Γαβαα καὶ Θαµναθα, πόλεις ἐννέα καὶ αἱ κῶµαι
  αὐτῶν· <span style="color:#b00e23">(58)</span> Αλουα καὶ Βαιθσουρ καὶ Γεδδων
  <span style="color:#b00e23">(59)</span> καὶ Μαγαρωθ καὶ Βαιθαναµ καὶ Θεκουµ,
  πόλεις ἓξ καὶ αἱ κῶµαι αὐτῶν· <span style="color:#b00e23">(59a)</span> Θεκω
  καὶ Εφραθα (αὕτη ἐστὶν Βαιθλεεµ) καὶ Φαγωρ καὶ Αιταν καὶ Κουλον καὶ Ταταµ καὶ
  Εωβης καὶ Καρεµ καὶ Γαλεµ καὶ Θεθηρ καὶ Μανοχω, πόλεις ἕνδεκα καὶ αἱ κῶµαι
  αὐτῶν· <span style="color:#b00e23">(60)</span> Καριαθβααλ (αὕτη ἡ πόλις
  Ιαριµ) καὶ Σωθηβα, πόλεις δύο καὶ αἱ ἐπαύλεις αὐτῶν· <span style=
  "color:#b00e23">(61)</span> καὶ Βαδδαργις καὶ Θαραβααµ καὶ Αινων καὶ Αιχιοζα
  <span style="color:#b00e23">(62)</span> καὶ Ναφλαζων καὶ αἱ πόλεις Σαδωµ καὶ
  Ανκαδης, πόλεις ἑπτὰ καὶ αἱ κῶµαι αὐτῶν. <span style=
  "color:#b00e23">(63)</span> Καὶ ὁ Ιεβουσαῖος κατῴκει ἐν Ιερουσαληµ, καὶ οὐκ
  ἠδυνάσθησαν οἱ υἱοὶ Ιουδα ἀπολέσαι αὐτούς· καὶ κατῴκησαν οἱ Ιεβουσαῖοι ἐν
  Ιερουσαληµ ἕως τῆς ἡµέρας ἐκείνης.
  <h3 id="joshua16">16</h3><span style="color:#b00e23">(1)</span> Καὶ ἐγένετο
  τὰ ὅρια υἱῶν Ιωσηφ ἀπὸ τοῦ Ιορδάνου τοῦ κατὰ Ιεριχω ἀπ’ ἀνατολῶν καὶ
  ἀναβήσεται ἀπὸ Ιεριχω εἰς τὴν ὀρεινὴν τὴν ἔρηµον εἰς Βαιθηλ Λουζα
  <span style="color:#b00e23">(2)</span> καὶ ἐξελεύσεται εἰς Βαιθηλ καὶ
  παρελεύσεται ἐπὶ τὰ ὅρια τοῦ Χαταρωθι <span style="color:#b00e23">(3)</span>
  καὶ διελεύσεται ἐπὶ τὴν θάλασσαν ἐπὶ τὰ ὅρια Απταλιµ ἕως τῶν ὁρίων Βαιθωρων
  τὴν κάτω, καὶ ἔσται ἡ διέξοδος αὐτῶν ἐπὶ τὴν θάλασσαν. <span style=
  "color:#b00e23">(4)</span> Καὶ ἐκληρονόµησαν οἱ υἱοὶ Ιωσηφ, Εφραιµ καὶ
  Μανασση· <span style="color:#b00e23">(5)</span> καὶ ἐγενήθη ὅρια υἱῶν Εφραιµ
  κατὰ δήµους αὐτῶν· καὶ ἐγενήθη τὰ ὅρια τῆς κληρονοµίας αὐτῶν ἀπὸ ἀνατολῶν
  Αταρωθ καὶ Εροκ ἕως Βαιθωρων τὴν ἄνω καὶ Γαζαρα, <span style=
  "color:#b00e23">(6)</span> καὶ διελεύσεται τὰ ὅρια ἐπὶ τὴν θάλασσαν εἰς
  Ικασµων ἀπὸ βορρᾶ Θερµα, περιελεύσεται ἐπὶ ἀνατολὰς εἰς Θηνασα καὶ Σελλησα
  καὶ παρελεύσεται ἀπ’ ἀνατολῶν εἰς Ιανωκα <span style=
  "color:#b00e23">(7)</span> καὶ εἰς Μαχω καὶ Αταρωθ καὶ αἱ κῶµαι αὐτῶν καὶ
  ἐλεύσεται ἐπὶ Ιεριχω καὶ διεκβαλεῖ ἐπὶ τὸν Ιορδάνην, <span style=
  "color:#b00e23">(8)</span> καὶ ἀπὸ Ταφου πορεύσεται τὰ ὅρια ἐπὶ θάλασσαν ἐπὶ
  Χελκανα, καὶ ἔσται ἡ διέξοδος αὐτῶν ἐπὶ θάλασσαν· αὕτη ἡ κληρονοµία φυλῆς
  Εφραιµ κατὰ δήµους αὐτῶν. <span style="color:#b00e23">(9)</span> καὶ αἱ
  πόλεις αἱ ἀφορισθεῖσαι τοῖς υἱοῖς Εφραιµ ἀνὰ µέσον τῆς κληρονοµίας υἱῶν
  Μανασση, πᾶσαι αἱ πόλεις καὶ αἱ κῶµαι αὐτῶν. — <span style=
  "color:#b00e23">(10)</span> καὶ οὐκ ἀπώλεσεν Εφραιµ τὸν Χαναναῖον τὸν
  κατοικοῦντα ἐν Γαζερ, καὶ κατῴκει ὁ Χαναναῖος ἐν τῷ Εφραιµ ἕως τῆς ἡµέρας
  ταύτης, ἕως ἀνέβη Φαραω βασιλεὺς Αἰγύπτου καὶ ἔλαβεν αὐτὴν καὶ ἐνέπρησεν
  αὐτὴν ἐν πυρί, καὶ τοὺς Χαναναίους καὶ τοὺς Φερεζαίους καὶ τοὺς κατοικοῦντας
  ἐν Γαζερ ἐξεκέντησαν, καὶ ἔδωκεν αὐτὴν Φαραω ἐν φερνῇ τῇ θυγατρὶ αὐτοῦ.
  <h3 id="joshua17">17</h3><span style="color:#b00e23">(1)</span> Καὶ ἐγένετο
  τὰ ὅρια φυλῆς υἱῶν Μανασση, ὅτι οὗτος πρωτότοκος τῷ Ιωσηφ· τῷ Μαχιρ πρωτοτόκῳ
  Μανασση πατρὶ Γαλααδ (ἀνὴρ γὰρ πολεµιστὴς ἦν) ἐν τῇ Γαλααδίτιδι καὶ ἐν τῇ
  Βασανίτιδι. <span style="color:#b00e23">(2)</span> καὶ ἐγενήθη τοῖς υἱοῖς
  Μανασση τοῖς λοιποῖς κατὰ δήµους αὐτῶν, τοῖς υἱοῖς Ιεζερ καὶ τοῖς υἱοῖς Κελεζ
  καὶ τοῖς υἱοῖς Ιεζιηλ καὶ τοῖς υἱοῖς Συχεµ καὶ τοῖς υἱοῖς Συµαριµ καὶ τοῖς
  υἱοῖς Οφερ· οὗτοι οἱ ἄρσενες κατὰ δήµους αὐτῶν. <span style=
  "color:#b00e23">(3)</span> καὶ τῷ Σαλπααδ υἱῷ Οφερ, οὐκ ἦσαν αὐτῷ υἱοὶ ἀλλ’ ἢ
  θυγατέρες, καὶ ταῦτα τὰ ὀνόµατα τῶν θυγατέρων Σαλπααδ· Μααλα καὶ Νουα καὶ
  Εγλα καὶ Μελχα καὶ Θερσα. <span style="color:#b00e23">(4)</span> καὶ ἔστησαν
  ἐναντίον Ελεαζαρ τοῦ ἱερέως καὶ ἐναντίον Ἰησοῦ καὶ ἐναντίον τῶν ἀρχόντων
  λέγουσαι Ὁ θεὸς ἐνετείλατο διὰ χειρὸς Μωυσῆ δοῦναι ἡµῖν κληρονοµίαν ἐν µέσῳ
  τῶν ἀδελφῶν ἡµῶν. καὶ ἐδόθη αὐταῖς διὰ προστάγµατος κυρίου κλῆρος ἐν τοῖς
  ἀδελφοῖς τοῦ πατρὸς αὐτῶν. <span style="color:#b00e23">(5)</span> καὶ ἔπεσεν
  ὁ σχοινισµὸς αὐτῶν ἀπὸ Ανασσα καὶ πεδίον Λαβεκ ἐκ τῆς Γαλααδ, ἥ ἐστιν πέραν
  τοῦ Ιορδάνου· <span style="color:#b00e23">(6)</span> ὅτι θυγατέρες υἱῶν
  Μανασση ἐκληρονόµησαν κλῆρον ἐν µέσῳ τῶν ἀδελφῶν αὐτῶν· ἡ δὲ γῆ Γαλααδ
  ἐγενήθη τοῖς υἱοῖς Μανασση τοῖς καταλελειµµένοις. <span style=
  "color:#b00e23">(7)</span> Καὶ ἐγενήθη ὅρια υἱῶν Μανασση Δηλαναθ, ἥ ἐστιν
  κατὰ πρόσωπον υἱῶν Αναθ, καὶ πορεύεται ἐπὶ τὰ ὅρια ἐπὶ Ιαµιν καὶ Ιασσιβ ἐπὶ
  πηγὴν Θαφθωθ· <span style="color:#b00e23">(8)</span> τῷ Μανασση ἔσται, καὶ
  Θαφεθ ἐπὶ τῶν ὁρίων Μανασση τοῖς υἱοῖς Εφραιµ. <span style=
  "color:#b00e23">(9)</span> καὶ καταβήσεται τὰ ὅρια ἐπὶ φάραγγα Καρανα ἐπὶ
  λίβα κατὰ φάραγγα Ιαριηλ, τερέµινθος τῷ Εφραιµ ἀνὰ µέσον πόλεως Μανασση· καὶ
  ὅρια Μανασση ἐπὶ τὸν βορρᾶν εἰς τὸν χειµάρρουν, καὶ ἔσται αὐτοῦ ἡ διέξοδος
  θάλασσα. <span style="color:#b00e23">(10)</span> ἀπὸ λιβὸς τῷ Εφραιµ, καὶ ἐπὶ
  βορρᾶν Μανασση, καὶ ἔσται ἡ θάλασσα ὅρια αὐτοῖς· καὶ ἐπὶ Ασηρ συνάψουσιν ἐπὶ
  βορρᾶν καὶ τῷ Ισσαχαρ ἀπ’ ἀνατολῶν. <span style="color:#b00e23">(11)</span>
  καὶ ἔσται Μανασση ἐν Ισσαχαρ καὶ ἐν Ασηρ Βαιθσαν καὶ αἱ κῶµαι αὐτῶν καὶ τοὺς
  κατοικοῦντας Δωρ καὶ τὰς κώµας αὐτῆς καὶ τοὺς κατοικοῦντας Μαγεδδω καὶ τὰς
  κώµας αὐτῆς καὶ τὸ τρίτον τῆς Ναφετα καὶ τὰς κώµας αὐτῆς. <span style=
  "color:#b00e23">(12)</span> καὶ οὐκ ἠδυνάσθησαν οἱ υἱοὶ Μανασση ἐξολεθρεῦσαι
  τὰς πόλεις ταύτας, καὶ ἤρχετο ὁ Χαναναῖος κατοικεῖν ἐν τῇ γῇ ταύτῃ·
  <span style="color:#b00e23">(13)</span> καὶ ἐγενήθη καὶ ἐπεὶ κατίσχυσαν οἱ
  υἱοὶ Ισραηλ, καὶ ἐποίησαν τοὺς Χαναναίους ὑπηκόους, ἐξολεθρεῦσαι δὲ αὐτοὺς
  οὐκ ἐξωλέθρευσαν. <span style="color:#b00e23">(14)</span> Ἀντεῖπαν δὲ οἱ υἱοὶ
  Ιωσηφ τῷ Ἰησοῦ λέγοντες Διὰ τί ἐκληρονόµησας ἡµᾶς κλῆρον ἕνα καὶ σχοίνισµα
  ἕν; ἐγὼ δὲ λαὸς πολύς εἰµι, καὶ ὁ θεὸς εὐλόγησέν µε. <span style=
  "color:#b00e23">(15)</span> καὶ εἶπεν αὐτοῖς Ἰησοῦς Εἰ λαὸς πολὺς εἶ, ἀνάβηθι
  εἰς τὸν δρυµὸν καὶ ἐκκάθαρον σεαυτῷ, εἰ στενοχωρεῖ σε τὸ ὄρος τὸ Εφραιµ.
  <span style="color:#b00e23">(16)</span> καὶ εἶπαν Οὐκ ἀρκέσει ἡµῖν τὸ ὄρος τὸ
  Εφραιµ, καὶ ἵππος ἐπίλεκτος καὶ σίδηρος τῷ Χαναναίῳ τῷ κατοικοῦντι ἐν αὐτῷ ἐν
  Βαιθσαν καὶ ἐν ταῖς κώµαις αὐτῆς ἐν τῇ κοιλάδι Ιεζραελ. <span style=
  "color:#b00e23">(17)</span> καὶ εἶπεν Ἰησοῦς τοῖς υἱοῖς Ιωσηφ Εἰ λαὸς πολὺς
  εἶ καὶ ἰσχὺν µεγάλην ἔχεις, οὐκ ἔσται σοι κλῆρος εἷς· <span style=
  "color:#b00e23">(18)</span> ὁ γὰρ δρυµὸς ἔσται σοι, ὅτι δρυµός ἐστιν καὶ
  ἐκκαθαριεῖς αὐτὸν καὶ ἔσται σοι· καὶ ὅταν ἐξολεθρεύσῃς τὸν Χαναναῖον, ὅτι
  ἵππος ἐπίλεκτός ἐστιν αὐτῷ, σὺ γὰρ ὑπερισχύεις αὐτοῦ.
  <h3 id="joshua18">18</h3><span style="color:#b00e23">(1)</span> Καὶ
  ἐξεκκλησιάσθη πᾶσα συναγωγὴ υἱῶν Ισραηλ εἰς Σηλω καὶ ἔπηξαν ἐκεῖ τὴν σκηνὴν
  τοῦ µαρτυρίου, καὶ ἡ γῆ ἐκρατήθη ὑπ’ αὐτῶν. <span style=
  "color:#b00e23">(2)</span> καὶ κατελείφθησαν οἱ υἱοὶ Ισραηλ, οἳ οὐκ
  ἐκληρονόµησαν, ἑπτὰ φυλαί. <span style="color:#b00e23">(3)</span> καὶ εἶπεν
  Ἰησοῦς τοῖς υἱοῖς Ισραηλ Ἕως τίνος ἐκλυθήσεσθε κληρονοµῆσαι τὴν γῆν, ἣν
  ἔδωκεν κύριος ὁ θεὸς ἡµῶν; <span style="color:#b00e23">(4)</span> δότε ἐξ
  ὑµῶν τρεῖς ἄνδρας ἐκ φυλῆς, καὶ ἀναστάντες διελθέτωσαν τὴν γῆν καὶ
  διαγραψάτωσαν αὐτὴν ἐναντίον µου, καθὰ δεήσει διελεῖν αὐτήν. (καὶ ἤλθοσαν
  πρὸς αὐτόν, <span style="color:#b00e23">(5)</span> καὶ διεῖλεν αὐτοῖς ἑπτὰ
  µερίδας.) Ιουδας στήσεται αὐτοῖς ὅριον ἀπὸ λιβός, καὶ οἱ υἱοὶ Ιωσηφ στήσονται
  αὐτοῖς ἀπὸ βορρᾶ. <span style="color:#b00e23">(6)</span> ὑµεῖς δὲ µερίσατε
  τὴν γῆν ἑπτὰ µερίδας καὶ ἐνέγκατε πρός µε ὧδε, καὶ ἐξοίσω ὑµῖν κλῆρον ἔναντι
  κυρίου τοῦ θεοῦ ἡµῶν. <span style="color:#b00e23">(7)</span> οὐ γάρ ἐστιν
  µερὶς τοῖς υἱοῖς Λευι ἐν ὑµῖν, ἱερατεία γὰρ κυρίου µερὶς αὐτοῦ· καὶ Γαδ καὶ
  Ρουβην καὶ τὸ ἥµισυ φυλῆς Μανασση ἐλάβοσαν τὴν κληρονοµίαν αὐτῶν πέραν τοῦ
  Ιορδάνου ἐπ’ ἀνατολάς, ἣν ἔδωκεν αὐτοῖς Μωυσῆς ὁ παῖς κυρίου. <span style=
  "color:#b00e23">(8)</span> καὶ ἀναστάντες οἱ ἄνδρες ἐπορεύθησαν, καὶ
  ἐνετείλατο Ἰησοῦς τοῖς ἀνδράσιν τοῖς πορευοµένοις χωροβατῆσαι τὴν γῆν λέγων
  Πορεύεσθε καὶ χωροβατήσατε τὴν γῆν καὶ παραγενήθητε πρός µε, καὶ ὧδε ἐξοίσω
  ὑµῖν κλῆρον ἔναντι κυρίου ἐν Σηλω. <span style="color:#b00e23">(9)</span> καὶ
  ἐπορεύθησαν καὶ ἐχωροβάτησαν τὴν γῆν καὶ εἴδοσαν αὐτὴν καὶ ἔγραψαν αὐτὴν κατὰ
  πόλεις αὐτῆς ἑπτὰ µερίδας εἰς βιβλίον καὶ ἤνεγκαν πρὸς Ἰησοῦν. <span style=
  "color:#b00e23">(10)</span> καὶ ἐνέβαλεν αὐτοῖς Ἰησοῦς κλῆρον ἐν Σηλω ἔναντι
  κυρίου. <span style="color:#b00e23">(11)</span> Καὶ ἐξῆλθεν ὁ κλῆρος φυλῆς
  Βενιαµιν πρῶτος κατὰ δήµους αὐτῶν, καὶ ἐξῆλθεν ὅρια τοῦ κλήρου αὐτῶν ἀνὰ
  µέσον Ιουδα καὶ ἀνὰ µέσον τῶν υἱῶν Ιωσηφ. <span style=
  "color:#b00e23">(12)</span> καὶ ἐγενήθη αὐτῶν τὰ ὅρια ἀπὸ βορρᾶ ἀπὸ τοῦ
  Ιορδάνου, προσαναβήσεται τὰ ὅρια κατὰ νώτου Ιεριχω ἀπὸ βορρᾶ καὶ ἀναβήσεται
  ἐπὶ τὸ ὄρος ἐπὶ τὴν θάλασσαν, καὶ ἔσται αὐτοῦ ἡ διέξοδος ἡ Μαδβαρῖτις Βαιθων,
  <span style="color:#b00e23">(13)</span> καὶ διελεύσεται ἐκεῖθεν τὰ ὅρια Λουζα
  ἐπὶ νώτου Λουζα ἀπὸ λιβός (αὕτη ἐστὶν Βαιθηλ), καὶ καταβήσεται τὰ ὅρια
  Μααταρωθορεχ ἐπὶ τὴν ὀρεινήν, ἥ ἐστιν πρὸς λίβα Βαιθωρων ἡ κάτω, <span style=
  "color:#b00e23">(14)</span> καὶ διελεύσεται τὰ ὅρια καὶ περιελεύσεται ἐπὶ τὸ
  µέρος τὸ βλέπον παρὰ θάλασσαν ἀπὸ λιβὸς ἀπὸ τοῦ ὄρους ἐπὶ πρόσωπον Βαιθωρων
  λίβα, καὶ ἔσται αὐτοῦ ἡ διέξοδος εἰς Καριαθβααλ (αὕτη ἐστὶν Καριαθιαριν πόλις
  υἱῶν Ιουδα)· τοῦτό ἐστιν τὸ µέρος τὸ πρὸς θάλασσαν. <span style=
  "color:#b00e23">(15)</span> καὶ µέρος τὸ πρὸς λίβα ἀπὸ µέρους Καριαθβααλ, καὶ
  διελεύσεται ὅρια εἰς Γασιν ἐπὶ πηγὴν ὕδατος Ναφθω, <span style=
  "color:#b00e23">(16)</span> καὶ καταβήσεται τὰ ὅρια ἐπὶ µέρους τοῦ ὄρους, ὅ
  ἐστιν κατὰ πρόσωπον νάπης Ονναµ, ὅ ἐστιν ἐκ µέρους Εµεκραφαϊν ἀπὸ βορρᾶ, καὶ
  καταβήσεται Γαιεννα ἐπὶ νώτου Ιεβουσαι ἀπὸ λιβὸς καὶ καταβήσεται ἐπὶ πηγὴν
  Ρωγηλ <span style="color:#b00e23">(17)</span> καὶ διελεύσεται ἐπὶ πηγὴν
  Βαιθσαµυς καὶ παρελεύσεται ἐπὶ Γαλιλωθ, ἥ ἐστιν ἀπέναντι πρὸς ἀνάβασιν
  Αιθαµιν, καὶ καταβήσεται ἐπὶ λίθον Βαιων υἱῶν Ρουβην <span style=
  "color:#b00e23">(18)</span> καὶ διελεύσεται κατὰ νώτου Βαιθαραβα ἀπὸ βορρᾶ
  καὶ καταβήσεται <span style="color:#b00e23">(19)</span> ἐπὶ τὰ ὅρια ἐπὶ νώτου
  Βαιθαγλα ἀπὸ βορρᾶ, καὶ ἔσται ἡ διέξοδος τῶν ὁρίων ἐπὶ λοφιὰν τῆς θαλάσσης
  τῶν ἁλῶν ἐπὶ βορρᾶν εἰς µέρος τοῦ Ιορδάνου ἀπὸ λιβός· ταῦτα τὰ ὅριά ἐστιν ἀπὸ
  λιβός. <span style="color:#b00e23">(20)</span> καὶ ὁ Ιορδάνης ὁριεῖ ἀπὸ
  µέρους ἀνατολῶν. αὕτη ἡ κληρονοµία υἱῶν Βενιαµιν, τὰ ὅρια αὐτῆς κύκλῳ κατὰ
  δήµους. — <span style="color:#b00e23">(21)</span> καὶ ἐγενήθησαν αἱ πόλεις
  τῶν υἱῶν Βενιαµιν κατὰ δήµους αὐτῶν Ιεριχω καὶ Βαιθεγλιω καὶ Αµεκασις
  <span style="color:#b00e23">(22)</span> καὶ Βαιθαβαρα καὶ Σαρα καὶ Βησανα
  <span style="color:#b00e23">(23)</span> καὶ Αιιν καὶ Φαρα καὶ Εφραθα
  <span style="color:#b00e23">(24)</span> καὶ Καραφα καὶ Κεφιρα καὶ Μονι καὶ
  Γαβαα, πόλεις δέκα δύο καὶ αἱ κῶµαι αὐτῶν· <span style=
  "color:#b00e23">(25)</span> Γαβαων καὶ Ραµα καὶ Βεηρωθα <span style=
  "color:#b00e23">(26)</span> καὶ Μασσηµα καὶ Μιρων καὶ Αµωκη <span style=
  "color:#b00e23">(27)</span> καὶ Φιρα καὶ Καφαν καὶ Νακαν καὶ Σεληκαν καὶ
  Θαρεηλα <span style="color:#b00e23">(28)</span> καὶ Ιεβους (αὕτη ἐστὶν
  Ιερουσαληµ) καὶ πόλεις καὶ Γαβαωθιαριµ, πόλεις τρεῖς καὶ δέκα καὶ αἱ κῶµαι
  αὐτῶν. αὕτη ἡ κληρονοµία υἱῶν Βενιαµιν κατὰ δήµους αὐτῶν.
  <h3 id="joshua19">19</h3><span style="color:#b00e23">(1)</span> Καὶ ἐξῆλθεν ὁ
  δεύτερος κλῆρος τῶν υἱῶν Συµεων, καὶ ἐγενήθη ἡ κληρονοµία αὐτῶν ἀνὰ µέσον
  κλήρων υἱῶν Ιουδα. <span style="color:#b00e23">(2)</span> καὶ ἐγενήθη ὁ
  κλῆρος αὐτῶν Βηρσαβεε καὶ Σαµαα καὶ Κωλαδαµ <span style=
  "color:#b00e23">(3)</span> καὶ Αρσωλα καὶ Βωλα καὶ Ασοµ <span style=
  "color:#b00e23">(4)</span> καὶ Ελθουλα καὶ Βουλα καὶ Ερµα <span style=
  "color:#b00e23">(5)</span> καὶ Σικελακ καὶ Βαιθµαχερεβ καὶ Σαρσουσιν
  <span style="color:#b00e23">(6)</span> καὶ Βαθαρωθ καὶ οἱ ἀγροὶ αὐτῶν, πόλεις
  δέκα τρεῖς καὶ αἱ κῶµαι αὐτῶν· <span style="color:#b00e23">(7)</span> Ερεµµων
  καὶ Θαλχα καὶ Εθερ καὶ Ασαν, πόλεις τέσσαρες καὶ αἱ κῶµαι αὐτῶν <span style=
  "color:#b00e23">(8)</span> κύκλῳ τῶν πόλεων αὐτῶν ἕως Βαρεκ πορευοµένων Βαµεθ
  κατὰ λίβα. αὕτη ἡ κληρονοµία φυλῆς υἱῶν Συµεων κατὰ δήµους αὐτῶν.
  <span style="color:#b00e23">(9)</span> ἀπὸ τοῦ κλήρου Ιουδα ἡ κληρονοµία
  φυλῆς υἱῶν Συµεων, ὅτι ἐγενήθη ἡ µερὶς υἱῶν Ιουδα µείζων τῆς αὐτῶν· καὶ
  ἐκληρονόµησαν οἱ υἱοὶ Συµεων ἐν µέσῳ τοῦ κλήρου αὐτῶν. <span style=
  "color:#b00e23">(10)</span> Καὶ ἐξῆλθεν ὁ κλῆρος ὁ τρίτος τῷ Ζαβουλων κατὰ
  δήµους αὐτῶν. ἔσται τὰ ὅρια τῆς κληρονοµίας αὐτῶν Εσεδεκ <span style=
  "color:#b00e23">(11)</span> Γωλα· ὅρια αὐτῶν ἡ θάλασσα καὶ Μαραγελλα καὶ
  συνάψει ἐπὶ Βαιθαραβα εἰς τὴν φάραγγα, ἥ ἐστιν κατὰ πρόσωπον Ιεκµαν,
  <span style="color:#b00e23">(12)</span> καὶ ἀνέστρεψεν ἀπὸ Σεδδουκ ἐξ
  ἐναντίας ἀπ’ ἀνατολῶν Βαιθσαµυς ἐπὶ τὰ ὅρια Χασελωθαιθ καὶ διελεύσεται ἐπὶ
  Δαβιρωθ καὶ προσαναβήσεται ἐπὶ Φαγγαι <span style="color:#b00e23">(13)</span>
  καὶ ἐκεῖθεν περιελεύσεται ἐξ ἐναντίας ἐπ’ ἀνατολὰς ἐπὶ Γεβερε ἐπὶ πόλιν
  Κατασεµ καὶ διελεύσεται ἐπὶ Ρεµµωνα Αµαθαρ Αοζα <span style=
  "color:#b00e23">(14)</span> καὶ περιελεύσεται ὅρια ἐπὶ βορρᾶν ἐπὶ Αµωθ, καὶ
  ἔσται ἡ διέξοδος αὐτῶν ἐπὶ Γαιφαηλ <span style="color:#b00e23">(15)</span>
  καὶ Καταναθ καὶ Ναβααλ καὶ Συµοων καὶ Ιεριχω καὶ Βαιθµαν. <span style=
  "color:#b00e23">(16)</span> αὕτη ἡ κληρονοµία φυλῆς υἱῶν Ζαβουλων κατὰ δήµους
  αὐτῶν, πόλεις καὶ αἱ κῶµαι αὐτῶν. <span style="color:#b00e23">(17)</span> Καὶ
  τῷ Ισσαχαρ ἐξῆλθεν ὁ κλῆρος ὁ τέταρτος. <span style=
  "color:#b00e23">(18)</span> καὶ ἐγενήθη τὰ ὅρια αὐτῶν Ιαζηλ καὶ Χασαλωθ καὶ
  Σουναν <span style="color:#b00e23">(19)</span> καὶ Αγιν καὶ Σιωνα καὶ Ρεηρωθ
  καὶ Αναχερεθ <span style="color:#b00e23">(20)</span> καὶ Δαβιρων καὶ Κισων
  καὶ Ρεβες <span style="color:#b00e23">(21)</span> καὶ Ρεµµας καὶ Ιεων καὶ
  Τοµµαν καὶ Αιµαρεκ καὶ Βηρσαφης, <span style="color:#b00e23">(22)</span> καὶ
  συνάψει τὰ ὅρια ἐπὶ Γαιθβωρ καὶ ἐπὶ Σαλιµ κατὰ θάλασσαν καὶ Βαιθσαµυς, καὶ
  ἔσται αὐτοῦ ἡ διέξοδος τῶν ὁρίων ὁ Ιορδάνης. <span style=
  "color:#b00e23">(23)</span> αὕτη ἡ κληρονοµία φυλῆς υἱῶν Ισσαχαρ κατὰ δήµους
  αὐτῶν, αἱ πόλεις καὶ αἱ κῶµαι αὐτῶν. <span style="color:#b00e23">(24)</span>
  Καὶ ἐξῆλθεν ὁ κλῆρος ὁ πέµπτος Ασηρ. <span style="color:#b00e23">(25)</span>
  καὶ ἐγενήθη τὰ ὅρια αὐτῶν ἐξ Ελεκεθ καὶ Αλεφ καὶ Βαιθοκ καὶ Κεαφ <span style=
  "color:#b00e23">(26)</span> καὶ Ελιµελεκ καὶ Αµιηλ καὶ Μαασα καὶ συνάψει τῷ
  Καρµήλῳ κατὰ θάλασσαν καὶ τῷ Σιων καὶ Λαβαναθ <span style=
  "color:#b00e23">(27)</span> καὶ ἐπιστρέψει ἀπ’ ἀνατολῶν ἡλίου καὶ Βαιθεγενεθ
  καὶ συνάψει τῷ Ζαβουλων καὶ ἐκ Γαι καὶ Φθαιηλ κατὰ βορρᾶν, καὶ εἰσελεύσεται
  ὅρια Σαφθαιβαιθµε καὶ Ιναηλ καὶ διελεύσεται εἰς Χωβα µασοµελ <span style=
  "color:#b00e23">(28)</span> καὶ Ελβων καὶ Ρααβ καὶ Εµεµαων καὶ Κανθαν ἕως
  Σιδῶνος τῆς µεγάλης, <span style="color:#b00e23">(29)</span> καὶ ἀναστρέψει
  τὰ ὅρια εἰς Ραµα καὶ ἕως πηγῆς Μασφασσατ καὶ τῶν Τυρίων, καὶ ἀναστρέψει τὰ
  ὅρια ἐπὶ Ιασιφ, καὶ ἔσται ἡ διέξοδος αὐτοῦ ἡ θάλασσα καὶ ἀπὸ Λεβ καὶ Εχοζοβ
  <span style="color:#b00e23">(30)</span> καὶ Αρχωβ καὶ Αφεκ καὶ Ρααυ.
  <span style="color:#b00e23">(31)</span> αὕτη ἡ κληρονοµία φυλῆς υἱῶν Ασηρ
  κατὰ δήµους αὐτῶν, πόλεις καὶ αἱ κῶµαι αὐτῶν. <span style=
  "color:#b00e23">(32)</span> Καὶ τῷ Νεφθαλι ἐξῆλθεν ὁ κλῆρος ὁ ἕκτος.
  <span style="color:#b00e23">(33)</span> καὶ ἐγενήθη τὰ ὅρια αὐτῶν Μοολαµ καὶ
  Μωλα καὶ Βεσεµιιν καὶ Αρµε καὶ Ναβωκ καὶ Ιεφθαµαι ἕως Δωδαµ, καὶ ἐγενήθησαν
  αἱ διέξοδοι αὐτοῦ ὁ Ιορδάνης· <span style="color:#b00e23">(34)</span> καὶ
  ἐπιστρέψει τὰ ὅρια ἐπὶ θάλασσαν Εναθ Θαβωρ καὶ διελεύσεται ἐκεῖθεν Ιακανα καὶ
  συνάψει τῷ Ζαβουλων ἀπὸ νότου καὶ Ασηρ συνάψει κατὰ θάλασσαν, καὶ ὁ Ιορδάνης
  ἀπ’ ἀνατολῶν ἡλίου. <span style="color:#b00e23">(35)</span> καὶ αἱ πόλεις
  τειχήρεις τῶν Τυρίων Τύρος καὶ Ωµαθα, Δακεθ καὶ Κενερεθ <span style=
  "color:#b00e23">(36)</span> καὶ Αρµαιθ καὶ Αραηλ καὶ Ασωρ <span style=
  "color:#b00e23">(37)</span> καὶ Καδες καὶ Ασσαρι καὶ πηγὴ Ασορ <span style=
  "color:#b00e23">(38)</span> καὶ Κερωε καὶ Μεγαλα, Αριµ καὶ Βαιθθαµε καὶ
  Θεσσαµυς. <span style="color:#b00e23">(39)</span> αὕτη ἡ κληρονοµία φυλῆς
  υἱῶν Νεφθαλι. <span style="color:#b00e23">(40)</span> Καὶ τῷ Δαν ἐξῆλθεν ὁ
  κλῆρος ὁ ἕβδοµος. <span style="color:#b00e23">(41)</span> καὶ ἐγενήθη τὰ ὅρια
  αὐτῶν Σαραθ καὶ Ασα, πόλεις Σαµµαυς <span style="color:#b00e23">(42)</span>
  καὶ Σαλαβιν καὶ Αµµων καὶ Σιλαθα <span style="color:#b00e23">(43)</span> καὶ
  Αιλων καὶ Θαµναθα καὶ Ακκαρων <span style="color:#b00e23">(44)</span> καὶ
  Αλκαθα καὶ Βεγεθων καὶ Γεβεελαν <span style="color:#b00e23">(45)</span> καὶ
  Αζωρ καὶ Βαναιβακατ καὶ Γεθρεµµων, <span style="color:#b00e23">(46)</span>
  καὶ ἀπὸ θαλάσσης Ιερακων ὅριον πλησίον Ιόππης. <span style=
  "color:#b00e23">(47)</span> αὕτη ἡ κληρονοµία φυλῆς υἱῶν Δαν κατὰ δήµους
  αὐτῶν, αἱ πόλεις αὐτῶν καὶ αἱ κῶµαι αὐτῶν. <span style=
  "color:#b00e23">(47a)</span> καὶ οὐκ ἐξέθλιψαν οἱ υἱοὶ Δαν τὸν Αµορραῖον τὸν
  θλίβοντα αὐτοὺς ἐν τῷ ὄρει· καὶ οὐκ εἴων αὐτοὺς οἱ Αµορραῖοι καταβῆναι εἰς
  τὴν κοιλάδα καὶ ἔθλιψαν ἀπ’ αὐτῶν τὸ ὅριον τῆς µερίδος αὐτῶν. <span style=
  "color:#b00e23">(48)</span> καὶ ἐπορεύθησαν οἱ υἱοὶ Ιουδα καὶ ἐπολέµησαν τὴν
  Λαχις καὶ κατελάβοντο αὐτὴν καὶ ἐπάταξαν αὐτὴν ἐν στόµατι µαχαίρας καὶ
  κατῴκησαν αὐτὴν καὶ ἐκάλεσαν τὸ ὄνοµα αὐτῆς Λασενδακ. <span style=
  "color:#b00e23">(48a)</span> καὶ ὁ Αµορραῖος ὑπέµεινεν τοῦ κατοικεῖν ἐν Ελωµ
  καὶ ἐν Σαλαµιν· καὶ ἐβαρύνθη ἡ χεὶρ τοῦ Εφραιµ ἐπ’ αὐτούς, καὶ ἐγένοντο
  αὐτοῖς εἰς φόρον. <span style="color:#b00e23">(49)</span> Καὶ ἐπορεύθησαν
  ἐµβατεῦσαι τὴν γῆν κατὰ τὸ ὅριον αὐτῶν. καὶ ἔδωκαν οἱ υἱοὶ Ισραηλ κλῆρον
  Ἰησοῖ τῷ υἱῷ Ναυη ἐν αὐτοῖς <span style="color:#b00e23">(50)</span> διὰ
  προστάγµατος τοῦ θεοῦ· καὶ ἔδωκαν αὐτῷ τὴν πόλιν, ἣν ᾐτήσατο, Θαµνασαραχ, ἥ
  ἐστιν ἐν τῷ ὄρει Εφραιµ· καὶ ᾠκοδόµησεν τὴν πόλιν καὶ κατῴκει ἐν αὐτῇ.
  <span style="color:#b00e23">(51)</span> Αὗται αἱ διαιρέσεις, ἃς
  κατεκληρονόµησεν Ελεαζαρ ὁ ἱερεὺς καὶ Ἰησοῦς ὁ τοῦ Ναυη καὶ οἱ ἄρχοντες τῶν
  πατριῶν ἐν ταῖς φυλαῖς Ισραηλ κατὰ κλήρους ἐν Σηλω ἐναντίον κυρίου παρὰ τὰς
  θύρας τῆς σκηνῆς τοῦ µαρτυρίου· καὶ ἐπορεύθησαν ἐµβατεῦσαι τὴν γῆν.
  <h3 id="joshua20">20</h3><span style="color:#b00e23">(1)</span> Καὶ ἐλάλησεν
  κύριος τῷ Ἰησοῖ λέγων <span style="color:#b00e23">(2)</span> Λάλησον τοῖς
  υἱοῖς Ισραηλ λέγων Δότε τὰς πόλεις τῶν φυγαδευτηρίων, ἃς εἶπα πρὸς ὑµᾶς διὰ
  Μωυσῆ, <span style="color:#b00e23">(3)</span> φυγαδευτήριον τῷ φονευτῇ τῷ
  πατάξαντι ψυχὴν ἀκουσίως, καὶ ἔσονται ὑµῖν αἱ πόλεις φυγαδευτήριον, καὶ οὐκ
  ἀποθανεῖται ὁ φονευτὴς ὑπὸ τοῦ ἀγχιστεύοντος τὸ αἷµα, ἕως ἂν καταστῇ ἐναντίον
  τῆς συναγωγῆς εἰς κρίσιν. <span style="color:#b00e23">(7)</span> καὶ
  διέστειλεν τὴν Καδης ἐν τῇ Γαλιλαίᾳ ἐν τῷ ὄρει τῷ Νεφθαλι καὶ Συχεµ ἐν τῷ
  ὄρει τῷ Εφραιµ καὶ τὴν πόλιν Αρβοκ (αὕτη ἐστὶν Χεβρων) ἐν τῷ ὄρει τῷ Ιουδα.
  <span style="color:#b00e23">(8)</span> καὶ ἐν τῷ πέραν τοῦ Ιορδάνου ἔδωκεν
  Βοσορ ἐν τῇ ἐρήµῳ ἐν τῷ πεδίῳ ἀπὸ τῆς φυλῆς Ρουβην καὶ Αρηµωθ ἐν τῇ Γαλααδ ἐκ
  τῆς φυλῆς Γαδ καὶ τὴν Γαυλων ἐν τῇ Βασανίτιδι ἐκ τῆς φυλῆς Μανασση.
  <span style="color:#b00e23">(9)</span> αὗται αἱ πόλεις αἱ ἐπίκλητοι τοῖς
  υἱοῖς Ισραηλ καὶ τῷ προσηλύτῳ τῷ προσκειµένῳ ἐν αὐτοῖς καταφυγεῖν ἐκεῖ παντὶ
  παίοντι ψυχὴν ἀκουσίως, ἵνα µὴ ἀποθάνῃ ἐν χειρὶ τοῦ ἀγχιστεύοντος τὸ αἷµα,
  ἕως ἂν καταστῇ ἔναντι τῆς συναγωγῆς εἰς κρίσιν.
  <h3 id="joshua21">21</h3><span style="color:#b00e23">(1)</span> Καὶ
  προσήλθοσαν οἱ ἀρχιπατριῶται τῶν υἱῶν Λευι πρὸς Ελεαζαρ τὸν ἱερέα καὶ πρὸς
  Ἰησοῦν τὸν τοῦ Ναυη καὶ πρὸς τοὺς ἀρχιφύλους πατριῶν ἐκ τῶν φυλῶν Ισραηλ
  <span style="color:#b00e23">(2)</span> καὶ εἶπον πρὸς αὐτοὺς ἐν Σηλω ἐν γῇ
  Χανααν λέγοντες Ἐνετείλατο κύριος ἐν χειρὶ Μωυσῆ δοῦναι ἡµῖν πόλεις κατοικεῖν
  καὶ τὰ περισπόρια τοῖς κτήνεσιν ἡµῶν. <span style="color:#b00e23">(3)</span>
  καὶ ἔδωκαν οἱ υἱοὶ Ισραηλ τοῖς Λευίταις ἐν τῷ κατακληρονοµεῖν διὰ
  προστάγµατος κυρίου τὰς πόλεις καὶ τὰ περισπόρια αὐτῶν. <span style=
  "color:#b00e23">(4)</span> καὶ ἐξῆλθεν ὁ κλῆρος τῷ δήµῳ Κααθ, καὶ ἐγένετο
  τοῖς υἱοῖς Ααρων τοῖς ἱερεῦσιν τοῖς Λευίταις ἀπὸ φυλῆς Ιουδα καὶ ἀπὸ φυλῆς
  Συµεων καὶ ἀπὸ φυλῆς Βενιαµιν κληρωτὶ πόλεις δέκα τρεῖς <span style=
  "color:#b00e23">(5)</span> καὶ τοῖς υἱοῖς Κααθ τοῖς καταλελειµµένοις ἐκ τῆς
  φυλῆς Εφραιµ καὶ ἐκ τῆς φυλῆς Δαν καὶ ἀπὸ τοῦ ἡµίσους φυλῆς Μανασση κληρωτὶ
  πόλεις δέκα· <span style="color:#b00e23">(6)</span> καὶ τοῖς υἱοῖς Γεδσων ἀπὸ
  τῆς φυλῆς Ισσαχαρ καὶ ἀπὸ τῆς φυλῆς Ασηρ καὶ ἀπὸ τῆς φυλῆς Νεφθαλι καὶ ἀπὸ
  τοῦ ἡµίσους φυλῆς Μανασση ἐν τῷ Βασαν πόλεις δέκα τρεῖς· <span style=
  "color:#b00e23">(7)</span> καὶ τοῖς υἱοῖς Μεραρι κατὰ δήµους αὐτῶν ἀπὸ φυλῆς
  Ρουβην καὶ ἀπὸ φυλῆς Γαδ καὶ ἀπὸ φυλῆς Ζαβουλων κληρωτὶ πόλεις δώδεκα.
  <span style="color:#b00e23">(8)</span> Καὶ ἔδωκαν οἱ υἱοὶ Ισραηλ τοῖς
  Λευίταις τὰς πόλεις καὶ τὰ περισπόρια αὐτῶν, ὃν τρόπον ἐνετείλατο κύριος τῷ
  Μωυσῇ, κληρωτί. <span style="color:#b00e23">(9)</span> καὶ ἔδωκεν ἡ φυλὴ υἱῶν
  Ιουδα καὶ ἡ φυλὴ υἱῶν Συµεων καὶ ἀπὸ τῆς φυλῆς υἱῶν Βενιαµιν τὰς πόλεις, καὶ
  ἐπεκλήθησαν <span style="color:#b00e23">(10)</span> τοῖς υἱοῖς Ααρων ἀπὸ τοῦ
  δήµου τοῦ Κααθ τῶν υἱῶν Λευι, ὅτι τούτοις ἐγενήθη ὁ κλῆρος. <span style=
  "color:#b00e23">(11)</span> καὶ ἔδωκεν αὐτοῖς τὴν Καριαθαρβοκ µητρόπολιν τῶν
  Ενακ (αὕτη ἐστὶν Χεβρων) ἐν τῷ ὄρει Ιουδα· τὰ δὲ περισπόρια κύκλῳ αὐτῆς
  <span style="color:#b00e23">(12)</span> καὶ τοὺς ἀγροὺς τῆς πόλεως καὶ τὰς
  κώµας αὐτῆς ἔδωκεν Ἰησοῦς τοῖς υἱοῖς Χαλεβ υἱοῦ Ιεφοννη ἐν κατασχέσει·
  <span style="color:#b00e23">(13)</span> καὶ τοῖς υἱοῖς Ααρων τὴν πόλιν
  φυγαδευτήριον τῷ φονεύσαντι τὴν Χεβρων καὶ τὰ ἀφωρισµένα τὰ σὺν αὐτῇ καὶ τὴν
  Λεµνα καὶ τὰ ἀφωρισµένα τὰ πρὸς αὐτῇ <span style="color:#b00e23">(14)</span>
  καὶ τὴν Αιλωµ καὶ τὰ ἀφωρισµένα αὐτῇ καὶ τὴν Τεµα καὶ τὰ ἀφωρισµένα αὐτῇ
  <span style="color:#b00e23">(15)</span> καὶ τὴν Γελλα καὶ τὰ ἀφωρισµένα αὐτῇ
  καὶ τὴν Δαβιρ καὶ τὰ ἀφωρισµένα αὐτῇ <span style="color:#b00e23">(16)</span>
  καὶ Ασα καὶ τὰ ἀφωρισµένα αὐτῇ καὶ Τανυ καὶ τὰ ἀφωρισµένα αὐτῇ καὶ Βαιθσαµυς
  καὶ τὰ ἀφωρισµένα αὐτῇ, πόλεις ἐννέα παρὰ τῶν δύο φυλῶν τούτων. <span style=
  "color:#b00e23">(17)</span> καὶ παρὰ τῆς φυλῆς Βενιαµιν τὴν Γαβαων καὶ τὰ
  ἀφωρισµένα αὐτῇ καὶ Γαθεθ καὶ τὰ ἀφωρισµένα αὐτῇ <span style=
  "color:#b00e23">(18)</span> καὶ Αναθωθ καὶ τὰ ἀφωρισµένα αὐτῇ καὶ Γαµαλα καὶ
  τὰ ἀφωρισµένα αὐτῇ, πόλεις τέσσαρες. <span style="color:#b00e23">(19)</span>
  πᾶσαι αἱ πόλεις υἱῶν Ααρων τῶν ἱερέων δέκα τρεῖς. <span style=
  "color:#b00e23">(20)</span> Καὶ τοῖς δήµοις υἱοῖς Κααθ τοῖς Λευίταις τοῖς
  καταλελειµµένοις ἀπὸ τῶν υἱῶν Κααθ καὶ ἐγενήθη πόλις τῶν ὁρίων αὐτῶν ἀπὸ
  φυλῆς Εφραιµ, <span style="color:#b00e23">(21)</span> καὶ ἔδωκαν αὐτοῖς τὴν
  πόλιν τοῦ φυγαδευτηρίου τὴν τοῦ φονεύσαντος τὴν Συχεµ καὶ τὰ ἀφωρισµένα αὐτῇ
  καὶ Γαζαρα καὶ τὰ πρὸς αὐτὴν καὶ τὰ ἀφωρισµένα αὐτῇ <span style=
  "color:#b00e23">(22)</span> καὶ τὴν Καβσαϊµ καὶ τὰ ἀφωρισµένα τὰ πρὸς αὐτῇ
  καὶ τὴν ἄνω Βαιθωρων καὶ τὰ ἀφωρισµένα αὐτῇ, πόλεις τέσσαρες. <span style=
  "color:#b00e23">(23)</span> καὶ ἐκ τῆς φυλῆς Δαν τὴν Ελκωθαιµ καὶ τὰ
  ἀφωρισµένα αὐτῇ καὶ τὴν Γεθεδαν καὶ τὰ ἀφωρισµένα αὐτῇ <span style=
  "color:#b00e23">(24)</span> καὶ Αιλων καὶ τὰ ἀφωρισµένα αὐτῇ καὶ Γεθερεµµων
  καὶ τὰ ἀφωρισµένα αὐτῇ, πόλεις τέσσαρες. <span style=
  "color:#b00e23">(25)</span> καὶ ἀπὸ τοῦ ἡµίσους φυλῆς Μανασση τὴν Ταναχ καὶ
  τὰ ἀφωρισµένα αὐτῇ καὶ τὴν Ιεβαθα καὶ τὰ ἀφωρισµένα αὐτῇ, πόλεις δύο.
  <span style="color:#b00e23">(26)</span> πᾶσαι πόλεις δέκα καὶ τὰ ἀφωρισµένα
  τὰ πρὸς αὐταῖς τοῖς δήµοις υἱῶν Κααθ τοῖς ὑπολελειµµένοις. <span style=
  "color:#b00e23">(27)</span> Καὶ τοῖς υἱοῖς Γεδσων τοῖς Λευίταις ἐκ τοῦ
  ἡµίσους φυλῆς Μανασση τὰς πόλεις τὰς ἀφωρισµένας τοῖς φονεύσασι, τὴν Γαυλων
  ἐν τῇ Βασανίτιδι καὶ τὰ ἀφωρισµένα αὐτῇ καὶ τὴν Βοσοραν καὶ τὰ ἀφωρισµένα
  αὐτῇ, πόλεις δύο <span style="color:#b00e23">(28)</span> καὶ ἐκ τῆς φυλῆς
  Ισσαχαρ τὴν Κισων καὶ τὰ ἀφωρισµένα αὐτῇ καὶ Δεββα καὶ τὰ ἀφωρισµένα αὐτῇ
  <span style="color:#b00e23">(29)</span> καὶ τὴν Ρεµµαθ καὶ τὰ ἀφωρισµένα αὐτῇ
  καὶ Πηγὴν γραµµάτων καὶ τὰ ἀφωρισµένα αὐτῇ, πόλεις τέσσαρες. <span style=
  "color:#b00e23">(30)</span> καὶ ἐκ τῆς φυλῆς Ασηρ τὴν Βασελλαν καὶ τὰ
  ἀφωρισµένα αὐτῇ καὶ Δαββων καὶ τὰ ἀφωρισµένα αὐτῇ <span style=
  "color:#b00e23">(31)</span> καὶ Χελκατ καὶ τὰ ἀφωρισµένα αὐτῇ καὶ Ρααβ καὶ τὰ
  ἀφωρισµένα αὐτῇ, πόλεις τέσσαρες. <span style="color:#b00e23">(32)</span> καὶ
  ἐκ τῆς φυλῆς Νεφθαλι τὴν πόλιν τὴν ἀφωρισµένην τῷ φονεύσαντι τὴν Καδες ἐν τῇ
  Γαλιλαίᾳ καὶ τὰ ἀφωρισµένα αὐτῇ καὶ τὴν Εµµαθ καὶ τὰ ἀφωρισµένα αὐτῇ καὶ
  Θεµµων καὶ τὰ ἀφωρισµένα αὐτῇ, πόλεις τρεῖς. <span style=
  "color:#b00e23">(33)</span> πᾶσαι αἱ πόλεις τοῦ Γεδσων κατὰ δήµους αὐτῶν
  πόλεις δέκα τρεῖς. <span style="color:#b00e23">(34)</span> Καὶ τῷ δήµῳ υἱῶν
  Μεραρι τοῖς Λευίταις τοῖς λοιποῖς ἐκ τῆς φυλῆς υἱῶν Ζαβουλων τὴν Μααν καὶ τὰ
  περισπόρια αὐτῆς καὶ τὴν Καδης καὶ τὰ περισπόρια αὐτῆς <span style=
  "color:#b00e23">(35)</span> καὶ Δεµνα καὶ τὰ περισπόρια αὐτῆς καὶ Σελλα καὶ
  τὰ περισπόρια αὐτῆς, πόλεις τέσσαρες. <span style="color:#b00e23">(36)</span>
  καὶ πέραν τοῦ Ιορδάνου τοῦ κατὰ Ιεριχω ἐκ τῆς φυλῆς Ρουβην τὴν πόλιν τὸ
  φυγαδευτήριον τοῦ φονεύσαντος τὴν Βοσορ ἐν τῇ ἐρήµῳ τῇ Μισωρ καὶ τὰ
  περισπόρια αὐτῆς καὶ τὴν Ιαζηρ καὶ τὰ περισπόρια αὐτῆς <span style=
  "color:#b00e23">(37)</span> καὶ τὴν Δεκµων καὶ τὰ περισπόρια αὐτῆς καὶ τὴν
  Μαφα καὶ τὰ περισπόρια αὐτῆς, πόλεις τέσσαρες. <span style=
  "color:#b00e23">(38)</span> καὶ ἀπὸ τῆς φυλῆς Γαδ τὴν πόλιν τὸ φυγαδευτήριον
  τοῦ φονεύσαντος τὴν Ραµωθ ἐν τῇ Γαλααδ καὶ τὰ περισπόρια αὐτῆς καὶ τὴν Καµιν
  καὶ τὰ περισπόρια αὐτῆς <span style="color:#b00e23">(39)</span> καὶ τὴν
  Εσεβων καὶ τὰ περισπόρια αὐτῆς καὶ τὴν Ιαζηρ καὶ τὰ περισπόρια αὐτῆς· αἱ
  πᾶσαι πόλεις τέσσαρες. <span style="color:#b00e23">(40)</span> πᾶσαι πόλεις
  τοῖς υἱοῖς Μεραρι κατὰ δήµους αὐτῶν τῶν καταλελειµµένων ἀπὸ τῆς φυλῆς Λευι·
  καὶ ἐγενήθη τὰ ὅρια πόλεις δέκα δύο. <span style="color:#b00e23">(41)</span>
  Πᾶσαι αἱ πόλεις τῶν Λευιτῶν ἐν µέσῳ κατασχέσεως υἱῶν Ισραηλ τεσσαράκοντα ὀκτὼ
  πόλεις καὶ τὰ περισπόρια αὐτῶν <span style="color:#b00e23">(42)</span> κύκλῳ
  τῶν πόλεων τούτων, πόλις καὶ τὰ περισπόρια κύκλῳ τῆς πόλεως πάσαις ταῖς
  πόλεσιν ταύταις. <span style="color:#b00e23">(42a)</span> Καὶ συνετέλεσεν
  Ἰησοῦς διαµερίσας τὴν γῆν ἐν τοῖς ὁρίοις αὐτῶν. <span style=
  "color:#b00e23">(42b)</span> καὶ ἔδωκαν οἱ υἱοὶ Ισραηλ µερίδα τῷ Ἰησοῖ κατὰ
  πρόσταγµα κυρίου· ἔδωκαν αὐτῷ τὴν πόλιν, ἣν ᾐτήσατο· τὴν Θαµνασαραχ ἔδωκαν
  αὐτῷ ἐν τῷ ὄρει Εφραιµ. <span style="color:#b00e23">(42c)</span> καὶ
  ᾠκοδόµησεν Ἰησοῦς τὴν πόλιν καὶ ᾤκησεν ἐν αὐτῇ. <span style=
  "color:#b00e23">(42d)</span> καὶ ἔλαβεν Ἰησοῦς τὰς µαχαίρας τὰς πετρίνας, ἐν
  αἷς περιέτεµεν τοὺς υἱοὺς Ισραηλ τοὺς γενοµένους ἐν τῇ ὁδῷ ἐν τῇ ἐρήµῳ, καὶ
  ἔθηκεν αὐτὰς ἐν Θαµνασαραχ. <span style="color:#b00e23">(43)</span> Καὶ
  ἔδωκεν κύριος τῷ Ισραηλ πᾶσαν τὴν γῆν, ἣν ὤµοσεν δοῦναι τοῖς πατράσιν αὐτῶν,
  καὶ κατεκληρονόµησαν αὐτὴν καὶ κατῴκησαν ἐν αὐτῇ. <span style=
  "color:#b00e23">(44)</span> καὶ κατέπαυσεν αὐτοὺς κύριος κυκλόθεν, καθότι
  ὤµοσεν τοῖς πατράσιν αὐτῶν· οὐκ ἀνέστη οὐθεὶς κατενώπιον αὐτῶν ἀπὸ πάντων τῶν
  ἐχθρῶν αὐτῶν· πάντας τοὺς ἐχθροὺς αὐτῶν παρέδωκεν κύριος εἰς τὰς χεῖρας
  αὐτῶν. <span style="color:#b00e23">(45)</span> οὐ διέπεσεν ἀπὸ πάντων τῶν
  ῥηµάτων τῶν καλῶν, ὧν ἐλάλησεν κύριος τοῖς υἱοῖς Ισραηλ· πάντα παρεγένετο.
  <h3 id="joshua22">22</h3><span style="color:#b00e23">(1)</span> Τότε
  συνεκάλεσεν Ἰησοῦς τοὺς υἱοὺς Ρουβην καὶ τοὺς υἱοὺς Γαδ καὶ τὸ ἥµισυ φυλῆς
  Μανασση <span style="color:#b00e23">(2)</span> καὶ εἶπεν αὐτοῖς Ὑµεῖς
  ἀκηκόατε πάντα, ὅσα ἐνετείλατο ὑµῖν Μωυσῆς ὁ παῖς κυρίου, καὶ ἐπηκούσατε τῆς
  φωνῆς µου κατὰ πάντα, ὅσα ἐνετειλάµην ὑµῖν. <span style=
  "color:#b00e23">(3)</span> οὐκ ἐγκαταλελοίπατε τοὺς ἀδελφοὺς ὑµῶν ταύτας τὰς
  ἡµέρας καὶ πλείους ἕως τῆς σήµερον ἡµέρας· ἐφυλάξασθε τὴν ἐντολὴν κυρίου τοῦ
  θεοῦ ὑµῶν. <span style="color:#b00e23">(4)</span> νῦν δὲ κατέπαυσεν κύριος ὁ
  θεὸς ἡµῶν τοὺς ἀδελφοὺς ἡµῶν, ὃν τρόπον εἶπεν αὐτοῖς· νῦν οὖν ἀποστραφέντες
  ἀπέλθατε εἰς τοὺς οἴκους ὑµῶν καὶ εἰς τὴν γῆν τῆς κατασχέσεως ὑµῶν, ἣν ἔδωκεν
  ὑµῖν Μωυσῆς ἐν τῷ πέραν τοῦ Ιορδάνου. <span style="color:#b00e23">(5)</span>
  ἀλλὰ φυλάξασθε ποιεῖν σφόδρα τὰς ἐντολὰς καὶ τὸν νόµον, ὃν ἐνετείλατο ἡµῖν
  ποιεῖν Μωυσῆς ὁ παῖς κυρίου, ἀγαπᾶν κύριον τὸν θεὸν ὑµῶν, πορεύεσθαι πάσαις
  ταῖς ὁδοῖς αὐτοῦ, φυλάξασθαι τὰς ἐντολὰς αὐτοῦ καὶ προσκεῖσθαι αὐτῷ καὶ
  λατρεύειν αὐτῷ ἐξ ὅλης τῆς διανοίας ὑµῶν καὶ ἐξ ὅλης τῆς ψυχῆς ὑµῶν.
  <span style="color:#b00e23">(6)</span> καὶ ηὐλόγησεν αὐτοὺς Ἰησοῦς καὶ
  ἐξαπέστειλεν αὐτούς, καὶ ἐπορεύθησαν εἰς τοὺς οἴκους αὐτῶν. — <span style=
  "color:#b00e23">(7)</span> καὶ τῷ ἡµίσει φυλῆς Μανασση ἔδωκεν Μωυσῆς ἐν τῇ
  Βασανίτιδι, καὶ τῷ ἡµίσει ἔδωκεν Ἰησοῦς µετὰ τῶν ἀδελφῶν αὐτοῦ ἐν τῷ πέραν
  τοῦ Ιορδάνου παρὰ θάλασσαν. καὶ ἡνίκα ἐξαπέστειλεν αὐτοὺς Ἰησοῦς εἰς τοὺς
  οἴκους αὐτῶν καὶ εὐλόγησεν αὐτούς, <span style="color:#b00e23">(8)</span> καὶ
  ἐν χρήµασιν πολλοῖς ἀπήλθοσαν εἰς τοὺς οἴκους αὐτῶν, καὶ κτήνη πολλὰ σφόδρα
  καὶ ἀργύριον καὶ χρυσίον καὶ σίδηρον καὶ ἱµατισµὸν πολύν, καὶ διείλαντο τὴν
  προνοµὴν τῶν ἐχθρῶν µετὰ τῶν ἀδελφῶν αὐτῶν. <span style=
  "color:#b00e23">(9)</span> Καὶ ἐπορεύθησαν οἱ υἱοὶ Ρουβην καὶ οἱ υἱοὶ Γαδ καὶ
  τὸ ἥµισυ φυλῆς υἱῶν Μανασση ἀπὸ τῶν υἱῶν Ισραηλ ἐκ Σηλω ἐν γῇ Χανααν ἀπελθεῖν
  εἰς γῆν Γαλααδ εἰς γῆν κατασχέσεως αὐτῶν, ἣν ἐκληρονόµησαν αὐτὴν διὰ
  προστάγµατος κυρίου ἐν χειρὶ Μωυσῆ. <span style="color:#b00e23">(10)</span>
  καὶ ἦλθον εἰς Γαλγαλα τοῦ Ιορδάνου, ἥ ἐστιν ἐν γῇ Χανααν, καὶ ᾠκοδόµησαν οἱ
  υἱοὶ Γαδ καὶ οἱ υἱοὶ Ρουβην καὶ τὸ ἥµισυ φυλῆς Μανασση ἐκεῖ βωµὸν ἐπὶ τοῦ
  Ιορδάνου, βωµὸν µέγαν τοῦ ἰδεῖν. <span style="color:#b00e23">(11)</span> καὶ
  ἤκουσαν οἱ υἱοὶ Ισραηλ λεγόντων Ἰδοὺ ᾠκοδόµησαν οἱ υἱοὶ Γαδ καὶ οἱ υἱοὶ
  Ρουβην καὶ τὸ ἥµισυ φυλῆς Μανασση βωµὸν ἐφ’ ὁρίων γῆς Χανααν ἐπὶ τοῦ Γαλααδ
  τοῦ Ιορδάνου ἐν τῷ πέραν υἱῶν Ισραηλ. <span style="color:#b00e23">(12)</span>
  καὶ συνηθροίσθησαν πάντες οἱ υἱοὶ Ισραηλ εἰς Σηλω ὥστε ἀναβάντες ἐκπολεµῆσαι
  αὐτούς. <span style="color:#b00e23">(13)</span> καὶ ἀπέστειλαν οἱ υἱοὶ Ισραηλ
  πρὸς τοὺς υἱοὺς Ρουβην καὶ πρὸς τοὺς υἱοὺς Γαδ καὶ πρὸς τὸ ἥµισυ φυλῆς
  Μανασση εἰς γῆν Γαλααδ τόν τε Φινεες υἱὸν Ελεαζαρ υἱοῦ Ααρων τοῦ ἀρχιερέως
  <span style="color:#b00e23">(14)</span> καὶ δέκα τῶν ἀρχόντων µετ’ αὐτοῦ,
  ἄρχων εἷς ἀπὸ οἴκου πατριᾶς ἀπὸ πασῶν φυλῶν Ισραηλ· ἄρχοντες οἴκων πατριῶν
  εἰσιν, χιλίαρχοι Ισραηλ. <span style="color:#b00e23">(15)</span> καὶ
  παρεγένοντο πρὸς τοὺς υἱοὺς Γαδ καὶ πρὸς τοὺς υἱοὺς Ρουβην καὶ πρὸς τοὺς
  ἡµίσεις φυλῆς Μανασση εἰς γῆν Γαλααδ καὶ ἐλάλησαν πρὸς αὐτοὺς λέγοντες
  <span style="color:#b00e23">(16)</span> Τάδε λέγει πᾶσα ἡ συναγωγὴ κυρίου Τίς
  ἡ πληµµέλεια αὕτη, ἣν ἐπληµµελήσατε ἐναντίον τοῦ θεοῦ Ισραηλ, ἀποστραφῆναι
  σήµερον ἀπὸ κυρίου οἰκοδοµήσαντες ὑµῖν ἑαυτοῖς βωµὸν ἀποστάτας ὑµᾶς γενέσθαι
  ἀπὸ κυρίου; <span style="color:#b00e23">(17)</span> µὴ µικρὸν ἡµῖν τὸ
  ἁµάρτηµα Φογωρ; ὅτι οὐκ ἐκαθαρίσθηµεν ἀπ’ αὐτοῦ ἕως τῆς ἡµέρας ταύτης, καὶ
  ἐγενήθη πληγὴ ἐν τῇ συναγωγῇ κυρίου. <span style="color:#b00e23">(18)</span>
  καὶ ὑµεῖς ἀποστραφήσεσθε σήµερον ἀπὸ κυρίου; καὶ ἔσται ἐὰν ἀποστῆτε σήµερον
  ἀπὸ κυρίου, καὶ αὔριον ἐπὶ πάντα Ισραηλ ἔσται ἡ ὀργή. <span style=
  "color:#b00e23">(19)</span> καὶ νῦν εἰ µικρὰ ὑµῖν ἡ γῆ τῆς κατασχέσεως ὑµῶν,
  διάβητε εἰς τὴν γῆν τῆς κατασχέσεως κυρίου, οὗ κατασκηνοῖ ἐκεῖ ἡ σκηνὴ
  κυρίου, καὶ κατακληρονοµήσατε ἐν ἡµῖν· καὶ µὴ ἀποστάται ἀπὸ θεοῦ γενήθητε καὶ
  µὴ ἀπόστητε ἀπὸ κυρίου διὰ τὸ οἰκοδοµῆσαι ὑµᾶς βωµὸν ἔξω τοῦ θυσιαστηρίου
  κυρίου τοῦ θεοῦ ἡµῶν. <span style="color:#b00e23">(20)</span> οὐκ ἰδοὺ Αχαρ ὁ
  τοῦ Ζαρα πληµµελείᾳ ἐπληµµέλησεν ἀπὸ τοῦ ἀναθέµατος καὶ ἐπὶ πᾶσαν συναγωγὴν
  Ισραηλ ἐγενήθη ὀργή; καὶ οὗτος εἷς µόνος ἦν· µὴ µόνος οὗτος ἀπέθανεν τῇ
  ἑαυτοῦ ἁµαρτίᾳ; <span style="color:#b00e23">(21)</span> Καὶ ἀπεκρίθησαν οἱ
  υἱοὶ Ρουβην καὶ οἱ υἱοὶ Γαδ καὶ τὸ ἥµισυ φυλῆς Μανασση καὶ ἐλάλησαν τοῖς
  χιλιάρχοις Ισραηλ λέγοντες <span style="color:#b00e23">(22)</span> Ὁ θεὸς
  θεός ἐστιν κύριος, καὶ ὁ θεὸς θεὸς κύριος αὐτὸς οἶδεν, καὶ Ισραηλ αὐτὸς
  γνώσεται· εἰ ἐν ἀποστασίᾳ ἐπληµµελήσαµεν ἔναντι τοῦ κυρίου, µὴ ῥύσαιτο ἡµᾶς
  ἐν ταύτῃ· <span style="color:#b00e23">(23)</span> καὶ εἰ ᾠκοδοµήσαµεν αὑτοῖς
  βωµὸν ὥστε ἀποστῆναι ἀπὸ κυρίου τοῦ θεοῦ ἡµῶν ὥστε ἀναβιβάσαι ἐπ’ αὐτὸν
  θυσίαν ὁλοκαυτωµάτων ἢ ὥστε ποιῆσαι ἐπ’ αὐτοῦ θυσίαν σωτηρίου, κύριος
  ἐκζητήσει. <span style="color:#b00e23">(24)</span> ἀλλ’ ἕνεκεν εὐλαβείας
  ῥήµατος ἐποιήσαµεν τοῦτο λέγοντες Ἵνα µὴ εἴπωσιν αὔριον τὰ τέκνα ὑµῶν τοῖς
  τέκνοις ἡµῶν Τί ὑµῖν κυρίῳ τῷ θεῷ Ισραηλ; <span style=
  "color:#b00e23">(25)</span> καὶ ὅρια ἔθηκεν κύριος ἀνὰ µέσον ἡµῶν καὶ ὑµῶν
  τὸν Ιορδάνην, καὶ οὐκ ἔστιν ὑµῖν µερὶς κυρίου. καὶ ἀπαλλοτριώσουσιν οἱ υἱοὶ
  ὑµῶν τοὺς υἱοὺς ἡµῶν, ἵνα µὴ σέβωνται κύριον. <span style=
  "color:#b00e23">(26)</span> καὶ εἴπαµεν ποιῆσαι οὕτως τοῦ οἰκοδοµῆσαι τὸν
  βωµὸν τοῦτον οὐχ ἕνεκεν καρπωµάτων οὐδὲ ἕνεκεν θυσιῶν, <span style=
  "color:#b00e23">(27)</span> ἀλλ’ ἵνα ᾖ τοῦτο µαρτύριον ἀνὰ µέσον ἡµῶν καὶ
  ὑµῶν καὶ ἀνὰ µέσον τῶν γενεῶν ἡµῶν µεθ’ ἡµᾶς τοῦ λατρεύειν λατρείαν κυρίῳ
  ἐναντίον αὐτοῦ ἐν τοῖς καρπώµασιν ἡµῶν καὶ ἐν ταῖς θυσίαις ἡµῶν καὶ ἐν ταῖς
  θυσίαις τῶν σωτηρίων ἡµῶν· καὶ οὐκ ἐροῦσιν τὰ τέκνα ὑµῶν τοῖς τέκνοις ἡµῶν
  αὔριον Οὐκ ἔστιν ὑµῖν µερὶς κυρίου. <span style="color:#b00e23">(28)</span>
  καὶ εἴπαµεν Ἐὰν γένηταί ποτε καὶ λαλήσωσιν πρὸς ἡµᾶς καὶ ταῖς γενεαῖς ἡµῶν
  αὔριον, καὶ ἐροῦσιν Ἴδετε ὁµοίωµα τοῦ θυσιαστηρίου κυρίου, ὃ ἐποίησαν οἱ
  πατέρες ἡµῶν οὐχ ἕνεκεν καρπωµάτων οὐδὲ ἕνεκεν θυσιῶν, ἀλλὰ µαρτύριόν ἐστιν
  ἀνὰ µέσον ὑµῶν καὶ ἀνὰ µέσον ἡµῶν καὶ ἀνὰ µέσον τῶν υἱῶν ἡµῶν. <span style=
  "color:#b00e23">(29)</span> µὴ γένοιτο οὖν ἡµᾶς ἀποστραφῆναι ἀπὸ κυρίου ἐν
  ταῖς σήµερον ἡµέραις ἀποστῆναι ἀπὸ κυρίου ὥστε οἰκοδοµῆσαι ἡµᾶς θυσιαστήριον
  τοῖς καρπώµασιν καὶ ταῖς θυσίαις σαλαµιν καὶ τῇ θυσίᾳ τοῦ σωτηρίου πλὴν τοῦ
  θυσιαστηρίου κυρίου, ὅ ἐστιν ἐναντίον τῆς σκηνῆς αὐτοῦ. <span style=
  "color:#b00e23">(30)</span> Καὶ ἀκούσας Φινεες ὁ ἱερεὺς καὶ πάντες οἱ
  ἄρχοντες τῆς συναγωγῆς Ισραηλ, οἳ ἦσαν µετ’ αὐτοῦ, τοὺς λόγους, οὓς ἐλάλησαν
  οἱ υἱοὶ Ρουβην καὶ οἱ υἱοὶ Γαδ καὶ τὸ ἥµισυ φυλῆς Μανασση, καὶ ἤρεσεν αὐτοῖς.
  <span style="color:#b00e23">(31)</span> καὶ εἶπεν Φινεες ὁ ἱερεὺς τοῖς υἱοῖς
  Ρουβην καὶ τοῖς υἱοῖς Γαδ καὶ τῷ ἡµίσει φυλῆς Μανασση Σήµερον ἐγνώκαµεν ὅτι
  µεθ’ ἡµῶν κύριος, διότι οὐκ ἐπληµµελήσατε ἐναντίον κυρίου πληµµέλειαν καὶ ὅτι
  ἐρρύσασθε τοὺς υἱοὺς Ισραηλ ἐκ χειρὸς κυρίου. <span style=
  "color:#b00e23">(32)</span> καὶ ἀπέστρεψεν Φινεες ὁ ἱερεὺς καὶ οἱ ἄρχοντες
  ἀπὸ τῶν υἱῶν Ρουβην καὶ ἀπὸ τῶν υἱῶν Γαδ καὶ ἀπὸ τοῦ ἡµίσους φυλῆς Μανασση ἐκ
  γῆς Γαλααδ εἰς γῆν Χανααν πρὸς τοὺς υἱοὺς Ισραηλ καὶ ἀπεκρίθησαν αὐτοῖς τοὺς
  λόγους, <span style="color:#b00e23">(33)</span> καὶ ἤρεσεν τοῖς υἱοῖς Ισραηλ.
  καὶ ἐλάλησαν πρὸς τοὺς υἱοὺς Ισραηλ, καὶ εὐλόγησαν τὸν θεὸν υἱῶν Ισραηλ καὶ
  εἶπαν µηκέτι ἀναβῆναι πρὸς αὐτοὺς εἰς πόλεµον ἐξολεθρεῦσαι τὴν γῆν τῶν υἱῶν
  Ρουβην καὶ τῶν υἱῶν Γαδ καὶ τοῦ ἡµίσους φυλῆς Μανασση. καὶ κατῴκησαν ἐπ’
  αὐτῆς. <span style="color:#b00e23">(34)</span> καὶ ἐπωνόµασεν Ἰησοῦς τὸν
  βωµὸν τῶν Ρουβην καὶ τῶν Γαδ καὶ τοῦ ἡµίσους φυλῆς Μανασση καὶ εἶπεν ὅτι
  Μαρτύριόν ἐστιν ἀνὰ µέσον αὐτῶν ὅτι κύριος ὁ θεὸς αὐτῶν ἐστιν.
  <h3 id="joshua23">23</h3><span style="color:#b00e23">(1)</span> Καὶ ἐγένετο
  µεθ’ ἡµέρας πλείους µετὰ τὸ καταπαῦσαι κύριον τὸν Ισραηλ ἀπὸ πάντων τῶν
  ἐχθρῶν αὐτῶν κυκλόθεν, καὶ Ἰησοῦς πρεσβύτερος προβεβηκὼς ταῖς ἡµέραις,
  <span style="color:#b00e23">(2)</span> καὶ συνεκάλεσεν Ἰησοῦς πάντας τοὺς
  υἱοὺς Ισραηλ καὶ τὴν γερουσίαν αὐτῶν καὶ τοὺς ἄρχοντας αὐτῶν καὶ τοὺς
  γραµµατεῖς αὐτῶν καὶ τοὺς δικαστὰς αὐτῶν καὶ εἶπεν πρὸς αὐτούς Ἐγὼ γεγήρακα
  καὶ προβέβηκα ταῖς ἡµέραις. <span style="color:#b00e23">(3)</span> ὑµεῖς δὲ
  ἑωράκατε ὅσα ἐποίησεν κύριος ὁ θεὸς ὑµῶν πᾶσιν τοῖς ἔθνεσιν τούτοις ἀπὸ
  προσώπου ὑµῶν, ὅτι κύριος ὁ θεὸς ὑµῶν ὁ ἐκπολεµήσας ὑµῖν. <span style=
  "color:#b00e23">(4)</span> ἴδετε ὅτι ἐπέρριφα ὑµῖν τὰ ἔθνη τὰ καταλελειµµένα
  ὑµῖν ταῦτα ἐν τοῖς κλήροις εἰς τὰς φυλὰς ὑµῶν· ἀπὸ τοῦ Ιορδάνου πάντα τὰ
  ἔθνη, ἃ ἐξωλέθρευσα, καὶ ἀπὸ τῆς θαλάσσης τῆς µεγάλης ὁριεῖ ἐπὶ δυσµὰς ἡλίου.
  <span style="color:#b00e23">(5)</span> κύριος δὲ ὁ θεὸς ὑµῶν, οὗτος
  ἐξολεθρεύσει αὐτοὺς ἀπὸ προσώπου ὑµῶν, ἕως ἂν ἀπόλωνται, καὶ ἀποστελεῖ αὐτοῖς
  τὰ θηρία τὰ ἄγρια, ἕως ἂν ἐξολεθρεύσῃ αὐτοὺς καὶ τοὺς βασιλεῖς αὐτῶν ἀπὸ
  προσώπου ὑµῶν, καὶ κατακληρονοµήσατε τὴν γῆν αὐτῶν, καθὰ ἐλάλησεν κύριος ὁ
  θεὸς ὑµῶν ὑµῖν. <span style="color:#b00e23">(6)</span> κατισχύσατε οὖν σφόδρα
  φυλάσσειν καὶ ποιεῖν πάντα τὰ γεγραµµένα ἐν τῷ βιβλίῳ τοῦ νόµου Μωυσῆ, ἵνα µὴ
  ἐκκλίνητε εἰς δεξιὰν ἢ εὐώνυµα, <span style="color:#b00e23">(7)</span> ὅπως
  µὴ εἰσέλθητε εἰς τὰ ἔθνη τὰ καταλελειµµένα ταῦτα, καὶ τὰ ὀνόµατα τῶν θεῶν
  αὐτῶν οὐκ ὀνοµασθήσεται ἐν ὑµῖν, οὐδὲ µὴ προσκυνήσητε αὐτοῖς οὐδὲ µὴ
  λατρεύσητε αὐτοῖς, <span style="color:#b00e23">(8)</span> ἀλλὰ κυρίῳ τῷ θεῷ
  ὑµῶν προσκολληθήσεσθε, καθάπερ ἐποιήσατε ἕως τῆς ἡµέρας ταύτης. <span style=
  "color:#b00e23">(9)</span> καὶ ἐξωλέθρευσεν αὐτοὺς κύριος ἀπὸ προσώπου ὑµῶν,
  ἔθνη µεγάλα καὶ ἰσχυρά, καὶ ὑµῖν οὐθεὶς ἀντέστη κατενώπιον ὑµῶν ἕως τῆς
  ἡµέρας ταύτης· <span style="color:#b00e23">(10)</span> εἷς ὑµῶν ἐδίωξεν
  χιλίους, ὅτι κύριος ὁ θεὸς ὑµῶν ἐξεπολέµει ὑµῖν, καθάπερ εἶπεν ὑµῖν.
  <span style="color:#b00e23">(11)</span> καὶ φυλάξασθε σφόδρα τοῦ ἀγαπᾶν
  κύριον τὸν θεὸν ὑµῶν. <span style="color:#b00e23">(12)</span> ἐὰν γὰρ
  ἀποστραφῆτε καὶ προσθῆσθε τοῖς ὑπολειφθεῖσιν ἔθνεσιν τούτοις τοῖς µεθ’ ὑµῶν
  καὶ ἐπιγαµίας ποιήσητε πρὸς αὐτοὺς καὶ συγκαταµιγῆτε αὐτοῖς καὶ αὐτοὶ ὑµῖν,
  <span style="color:#b00e23">(13)</span> γινώσκετε ὅτι οὐ µὴ προσθῇ κύριος τοῦ
  ἐξολεθρεῦσαι τὰ ἔθνη ταῦτα ἀπὸ προσώπου ὑµῶν, καὶ ἔσονται ὑµῖν εἰς παγίδας
  καὶ εἰς σκάνδαλα καὶ εἰς ἥλους ἐν ταῖς πτέρναις ὑµῶν καὶ εἰς βολίδας ἐν τοῖς
  ὀφθαλµοῖς ὑµῶν, ἕως ἂν ἀπόλησθε ἀπὸ τῆς γῆς τῆς ἀγαθῆς ταύτης, ἣν ἔδωκεν ὑµῖν
  κύριος ὁ θεὸς ὑµῶν. <span style="color:#b00e23">(14)</span> ἐγὼ δὲ ἀποτρέχω
  τὴν ὁδὸν καθὰ καὶ πάντες οἱ ἐπὶ τῆς γῆς, καὶ γνώσεσθε τῇ καρδίᾳ ὑµῶν καὶ τῇ
  ψυχῇ ὑµῶν διότι οὐ διέπεσεν εἷς λόγος ἀπὸ πάντων τῶν λόγων, ὧν εἶπεν κύριος ὁ
  θεὸς ὑµῶν, πρὸς πάντα τὰ ἀνήκοντα ὑµῖν, οὐ διεφώνησεν ἐξ αὐτῶν. <span style=
  "color:#b00e23">(15)</span> καὶ ἔσται ὃν τρόπον ἥκει ἐφ’ ὑµᾶς πάντα τὰ ῥήµατα
  τὰ καλά, ἃ ἐλάλησεν κύριος πρὸς ὑµᾶς, οὕτως ἐπάξει κύριος ὁ θεὸς ἐφ’ ὑµᾶς
  πάντα τὰ ῥήµατα τὰ πονηρά, ἕως ἂν ἐξολεθρεύσῃ ὑµᾶς ἀπὸ τῆς γῆς τῆς ἀγαθῆς
  ταύτης, ἧς ἔδωκεν κύριος ὑµῖν, <span style="color:#b00e23">(16)</span> ἐν τῷ
  παραβῆναι ὑµᾶς τὴν διαθήκην κυρίου τοῦ θεοῦ ὑµῶν, ἣν ἐνετείλατο ὑµῖν, καὶ
  πορευθέντες λατρεύσητε θεοῖς ἑτέροις καὶ προσκυνήσητε αὐτοῖς.
  <h3 id="joshua24">24</h3><span style="color:#b00e23">(1)</span> Καὶ συνήγαγεν
  Ἰησοῦς πάσας φυλὰς Ισραηλ εἰς Σηλω καὶ συνεκάλεσεν τοὺς πρεσβυτέρους αὐτῶν
  καὶ τοὺς γραµµατεῖς αὐτῶν καὶ τοὺς δικαστὰς αὐτῶν καὶ ἔστησεν αὐτοὺς ἀπέναντι
  τοῦ θεοῦ. <span style="color:#b00e23">(2)</span> καὶ εἶπεν Ἰησοῦς πρὸς πάντα
  τὸν λαόν Τάδε λέγει κύριος ὁ θεὸς Ισραηλ Πέραν τοῦ ποταµοῦ κατῴκησαν οἱ
  πατέρες ὑµῶν τὸ ἀπ’ ἀρχῆς, Θαρα ὁ πατὴρ Αβρααµ καὶ ὁ πατὴρ Ναχωρ, καὶ
  ἐλάτρευσαν θεοῖς ἑτέροις. <span style="color:#b00e23">(3)</span> καὶ ἔλαβον
  τὸν πατέρα ὑµῶν τὸν Αβρααµ ἐκ τοῦ πέραν τοῦ ποταµοῦ καὶ ὡδήγησα αὐτὸν ἐν πάσῃ
  τῇ γῇ καὶ ἐπλήθυνα αὐτοῦ σπέρµα καὶ ἔδωκα αὐτῷ τὸν Ισαακ <span style=
  "color:#b00e23">(4)</span> καὶ τῷ Ισαακ τὸν Ιακωβ καὶ τὸν Ησαυ· καὶ ἔδωκα τῷ
  Ησαυ τὸ ὄρος τὸ Σηιρ κληρονοµῆσαι αὐτῷ, καὶ Ιακωβ καὶ οἱ υἱοὶ αὐτοῦ κατέβησαν
  εἰς Αἴγυπτον καὶ ἐγένοντο ἐκεῖ εἰς ἔθνος µέγα καὶ πολὺ καὶ κραταιόν.
  <span style="color:#b00e23">(5)</span> καὶ ἐκάκωσαν αὐτοὺς οἱ Αἰγύπτιοι, καὶ
  ἐπάταξεν κύριος τὴν Αἴγυπτον ἐν οἷς ἐποίησεν αὐτοῖς, καὶ µετὰ ταῦτα ἐξήγαγεν
  ὑµᾶς <span style="color:#b00e23">(6)</span> ἐξ Αἰγύπτου, καὶ εἰσήλθατε εἰς
  τὴν θάλασσαν τὴν ἐρυθράν. καὶ κατεδίωξαν οἱ Αἰγύπτιοι ὀπίσω τῶν πατέρων ὑµῶν
  ἐν ἅρµασιν καὶ ἐν ἵπποις εἰς τὴν θάλασσαν τὴν ἐρυθράν, <span style=
  "color:#b00e23">(7)</span> καὶ ἀνεβοήσαµεν πρὸς κύριον, καὶ ἔδωκεν νεφέλην
  καὶ γνόφον ἀνὰ µέσον ἡµῶν καὶ ἀνὰ µέσον τῶν Αἰγυπτίων καὶ ἐπήγαγεν ἐπ’ αὐτοὺς
  τὴν θάλασσαν, καὶ ἐκάλυψεν αὐτούς, καὶ εἴδοσαν οἱ ὀφθαλµοὶ ὑµῶν ὅσα ἐποίησεν
  κύριος ἐν γῇ Αἰγύπτῳ. καὶ ἦτε ἐν τῇ ἐρήµῳ ἡµέρας πλείους. <span style=
  "color:#b00e23">(8)</span> καὶ ἤγαγεν ὑµᾶς εἰς γῆν Αµορραίων τῶν κατοικούντων
  πέραν τοῦ Ιορδάνου, καὶ παρετάξαντο ὑµῖν, καὶ παρέδωκεν αὐτοὺς κύριος εἰς τὰς
  χεῖρας ὑµῶν, καὶ κατεκληρονοµήσατε τὴν γῆν αὐτῶν καὶ ἐξωλεθρεύσατε αὐτοὺς ἀπὸ
  προσώπου ὑµῶν. <span style="color:#b00e23">(9)</span> καὶ ἀνέστη Βαλακ ὁ τοῦ
  Σεπφωρ βασιλεὺς Μωαβ καὶ παρετάξατο τῷ Ισραηλ καὶ ἀποστείλας ἐκάλεσεν τὸν
  Βαλααµ ἀράσασθαι ὑµῖν· <span style="color:#b00e23">(10)</span> καὶ οὐκ
  ἠθέλησεν κύριος ὁ θεός σου ἀπολέσαι σε, καὶ εὐλογίαν εὐλόγησεν ὑµᾶς, καὶ
  ἐξείλατο ὑµᾶς ἐκ χειρῶν αὐτῶν καὶ παρέδωκεν αὐτούς. <span style=
  "color:#b00e23">(11)</span> καὶ διέβητε τὸν Ιορδάνην καὶ παρεγενήθητε εἰς
  Ιεριχω· καὶ ἐπολέµησαν πρὸς ὑµᾶς οἱ κατοικοῦντες Ιεριχω, ὁ Αµορραῖος καὶ ὁ
  Χαναναῖος καὶ ὁ Φερεζαῖος καὶ ὁ Ευαῖος καὶ ὁ Ιεβουσαῖος καὶ ὁ Χετταῖος καὶ ὁ
  Γεργεσαῖος, καὶ παρέδωκεν αὐτοὺς κύριος εἰς τὰς χεῖρας ὑµῶν. <span style=
  "color:#b00e23">(12)</span> καὶ ἐξαπέστειλεν προτέραν ὑµῶν τὴν σφηκιάν, καὶ
  ἐξέβαλεν αὐτοὺς ἀπὸ προσώπου ὑµῶν, δώδεκα βασιλεῖς τῶν Αµορραίων, οὐκ ἐν τῇ
  ῥοµφαίᾳ σου οὐδὲ ἐν τῷ τόξῳ σου. <span style="color:#b00e23">(13)</span> καὶ
  ἔδωκεν ὑµῖν γῆν, ἐφ’ ἣν οὐκ ἐκοπιάσατε ἐπ’ αὐτῆς, καὶ πόλεις, ἃς οὐκ
  ᾠκοδοµήσατε, καὶ κατῳκίσθητε ἐν αὐταῖς· καὶ ἀµπελῶνας καὶ ἐλαιῶνας, οὓς οὐκ
  ἐφυτεύσατε, ὑµεῖς ἔδεσθε. <span style="color:#b00e23">(14)</span> καὶ νῦν
  φοβήθητε κύριον καὶ λατρεύσατε αὐτῷ ἐν εὐθύτητι καὶ ἐν δικαιοσύνῃ καὶ
  περιέλεσθε τοὺς θεοὺς τοὺς ἀλλοτρίους, οἷς ἐλάτρευσαν οἱ πατέρες ὑµῶν ἐν τῷ
  πέραν τοῦ ποταµοῦ καὶ ἐν Αἰγύπτῳ, καὶ λατρεύετε κυρίῳ. <span style=
  "color:#b00e23">(15)</span> εἰ δὲ µὴ ἀρέσκει ὑµῖν λατρεύειν κυρίῳ, ἕλεσθε
  ὑµῖν ἑαυτοῖς σήµερον, τίνι λατρεύσητε, εἴτε τοῖς θεοῖς τῶν πατέρων ὑµῶν τοῖς
  ἐν τῷ πέραν τοῦ ποταµοῦ, εἴτε τοῖς θεοῖς τῶν Αµορραίων, ἐν οἷς ὑµεῖς
  κατοικεῖτε ἐπὶ τῆς γῆς αὐτῶν· ἐγὼ δὲ καὶ ἡ οἰκία µου λατρεύσοµεν κυρίῳ, ὅτι
  ἅγιός ἐστιν. <span style="color:#b00e23">(16)</span> Καὶ ἀποκριθεὶς ὁ λαὸς
  εἶπεν Μὴ γένοιτο ἡµῖν καταλιπεῖν κύριον ὥστε λατρεύειν θεοῖς ἑτέροις.
  <span style="color:#b00e23">(17)</span> κύριος ὁ θεὸς ἡµῶν, αὐτὸς θεός ἐστιν·
  αὐτὸς ἀνήγαγεν ἡµᾶς καὶ τοὺς πατέρας ἡµῶν ἐξ Αἰγύπτου καὶ διεφύλαξεν ἡµᾶς ἐν
  πάσῃ τῇ ὁδῷ, ᾗ ἐπορεύθηµεν ἐν αὐτῇ, καὶ ἐν πᾶσιν τοῖς ἔθνεσιν, οὓς παρήλθοµεν
  δι’ αὐτῶν· <span style="color:#b00e23">(18)</span> καὶ ἐξέβαλεν κύριος τὸν
  Αµορραῖον καὶ πάντα τὰ ἔθνη τὰ κατοικοῦντα τὴν γῆν ἀπὸ προσώπου ἡµῶν. ἀλλὰ
  καὶ ἡµεῖς λατρεύσοµεν κυρίῳ· οὗτος γὰρ θεὸς ἡµῶν ἐστιν. <span style=
  "color:#b00e23">(19)</span> καὶ εἶπεν Ἰησοῦς πρὸς τὸν λαόν Οὐ µὴ δύνησθε
  λατρεύειν κυρίῳ, ὅτι θεὸς ἅγιός ἐστιν, καὶ ζηλώσας οὗτος οὐκ ἀνήσει ὑµῶν τὰ
  ἁµαρτήµατα καὶ τὰ ἀνοµήµατα ὑµῶν· <span style="color:#b00e23">(20)</span>
  ἡνίκα ἐὰν ἐγκαταλίπητε κύριον καὶ λατρεύσητε θεοῖς ἑτέροις, καὶ ἐπελθὼν
  κακώσει ὑµᾶς καὶ ἐξαναλώσει ὑµᾶς ἀνθ’ ὧν εὖ ἐποίησεν ὑµᾶς. <span style=
  "color:#b00e23">(21)</span> καὶ εἶπεν ὁ λαὸς πρὸς Ἰησοῦν Οὐχί, ἀλλὰ κυρίῳ
  λατρεύσοµεν. <span style="color:#b00e23">(22)</span> καὶ εἶπεν Ἰησοῦς πρὸς
  τὸν λαόν Μάρτυρες ὑµεῖς καθ’ ὑµῶν, ὅτι ὑµεῖς ἐξελέξασθε κύριον λατρεύειν
  αὐτῷ· <span style="color:#b00e23">(23)</span> καὶ νῦν περιέλεσθε τοὺς θεοὺς
  τοὺς ἀλλοτρίους τοὺς ἐν ὑµῖν καὶ εὐθύνατε τὴν καρδίαν ὑµῶν πρὸς κύριον θεὸν
  Ισραηλ. <span style="color:#b00e23">(24)</span> καὶ εἶπεν ὁ λαὸς πρὸς Ἰησοῦν
  Κυρίῳ λατρεύσοµεν καὶ τῆς φωνῆς αὐτοῦ ἀκουσόµεθα. <span style=
  "color:#b00e23">(25)</span> Καὶ διέθετο Ἰησοῦς διαθήκην πρὸς τὸν λαὸν ἐν τῇ
  ἡµέρᾳ ἐκείνῃ καὶ ἔδωκεν αὐτῷ νόµον καὶ κρίσιν ἐν Σηλω ἐνώπιον τῆς σκηνῆς τοῦ
  θεοῦ Ισραηλ. <span style="color:#b00e23">(26)</span> καὶ ἔγραψεν τὰ ῥήµατα
  ταῦτα εἰς βιβλίον, νόµον τοῦ θεοῦ· καὶ ἔλαβεν λίθον µέγαν καὶ ἔστησεν αὐτὸν
  Ἰησοῦς ὑπὸ τὴν τερέµινθον ἀπέναντι κυρίου. <span style=
  "color:#b00e23">(27)</span> καὶ εἶπεν Ἰησοῦς πρὸς τὸν λαόν Ἰδοὺ ὁ λίθος οὗτος
  ἔσται ἐν ὑµῖν εἰς µαρτύριον, ὅτι αὐτὸς ἀκήκοεν πάντα τὰ λεχθέντα αὐτῷ ὑπὸ
  κυρίου, ὅ τι ἐλάλησεν πρὸς ἡµᾶς σήµερον· καὶ ἔσται οὗτος ἐν ὑµῖν εἰς
  µαρτύριον ἐπ’ ἐσχάτων τῶν ἡµερῶν, ἡνίκα ἐὰν ψεύσησθε κυρίῳ τῷ θεῷ µου.
  <span style="color:#b00e23">(28)</span> καὶ ἀπέστειλεν Ἰησοῦς τὸν λαόν, καὶ
  ἐπορεύθησαν ἕκαστος εἰς τὸν τόπον αὐτοῦ. <span style=
  "color:#b00e23">(29)</span> καὶ ἐλάτρευσεν Ισραηλ τῷ κυρίῳ πάσας τὰς ἡµέρας
  Ἰησοῦ καὶ πάσας τὰς ἡµέρας τῶν πρεσβυτέρων, ὅσοι ἐφείλκυσαν τὸν χρόνον µετὰ
  Ἰησοῦ καὶ ὅσοι εἴδοσαν πάντα τὰ ἔργα κυρίου, ὅσα ἐποίησεν τῷ Ισραηλ.
  <span style="color:#b00e23">(30)</span> Καὶ ἐγένετο µετ’ ἐκεῖνα καὶ ἀπέθανεν
  Ἰησοῦς υἱὸς Ναυη δοῦλος κυρίου ἑκατὸν δέκα ἐτῶν. <span style=
  "color:#b00e23">(30)</span> καὶ ἔθαψαν αὐτὸν πρὸς τοῖς ὁρίοις τοῦ κλήρου
  αὐτοῦ ἐν Θαµναθασαχαρα ἐν τῷ ὄρει τῷ Εφραιµ ἀπὸ βορρᾶ τοῦ ὄρους Γαας·
  <span style="color:#b00e23">(31a)</span> ἐκεῖ ἔθηκαν µετ’ αὐτοῦ εἰς τὸ µνῆµα,
  εἰς ὃ ἔθαψαν αὐτὸν ἐκεῖ, τὰς µαχαίρας τὰς πετρίνας, ἐν αἷς περιέτεµεν τοὺς
  υἱοὺς Ισραηλ ἐν Γαλγαλοις, ὅτε ἐξήγαγεν αὐτοὺς ἐξ Αἰγύπτου, καθὰ συνέταξεν
  αὐτοῖς κύριος, καὶ ἐκεῖ εἰσιν ἕως τῆς σήµερον ἡµέρας. — <span style=
  "color:#b00e23">(32)</span> καὶ τὰ ὀστᾶ Ιωσηφ ἀνήγαγον οἱ υἱοὶ Ισραηλ ἐξ
  Αἰγύπτου καὶ κατώρυξαν ἐν Σικιµοις ἐν τῇ µερίδι τοῦ ἀγροῦ, οὗ ἐκτήσατο Ιακωβ
  παρὰ τῶν Αµορραίων τῶν κατοικούντων ἐν Σικιµοις ἀµνάδων ἑκατὸν καὶ ἔδωκεν
  αὐτὴν Ιωσηφ ἐν µερίδι. <span style="color:#b00e23">(33)</span> Καὶ ἐγένετο
  µετὰ ταῦτα καὶ Ελεαζαρ υἱὸς Ααρων ὁ ἀρχιερεὺς ἐτελεύτησεν καὶ ἐτάφη ἐν Γαβααθ
  Φινεες τοῦ υἱοῦ αὐτοῦ, ἣν ἔδωκεν αὐτῷ ἐν τῷ ὄρει τῷ Εφραιµ. <span style=
  "color:#b00e23">(33a)</span> ἐν ἐκείνῃ τῇ ἡµέρᾳ λαβόντες οἱ υἱοὶ Ισραηλ τὴν
  κιβωτὸν τοῦ θεοῦ περιεφέροσαν ἐν ἑαυτοῖς, καὶ Φινεες ἱεράτευσεν ἀντὶ Ελεαζαρ
  τοῦ πατρὸς αὐτοῦ, ἕως ἀπέθανεν καὶ κατωρύγη ἐν Γαβααθ τῇ ἑαυτοῦ. <span style=
  "color:#b00e23">(33b)</span> οἱ δὲ υἱοὶ Ισραηλ ἀπήλθοσαν ἕκαστος εἰς τὸν
  τόπον αὐτῶν καὶ εἰς τὴν ἑαυτῶν πόλιν. καὶ ἐσέβοντο οἱ υἱοὶ Ισραηλ τὴν
  Ἀστάρτην καὶ Ασταρωθ καὶ τοὺς θεοὺς τῶν ἐθνῶν τῶν κύκλῳ αὐτῶν· καὶ παρέδωκεν
  αὐτοὺς κύριος εἰς χεῖρας Εγλωµ τῷ βασιλεῖ Μωαβ, καὶ ἐκυρίευσεν αὐτῶν ἔτη δέκα
  ὀκτώ.
</body>
</html>
