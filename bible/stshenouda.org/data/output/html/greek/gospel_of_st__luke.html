<!DOCTYPE html>
<html>
<head>
  <title>Gospel of St. Luke</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="gospel_of_st._luke">Gospel of St. Luke</h2>
  <a href="#gospel_of_st._luke1">1</a> <a href="#gospel_of_st._luke2">2</a>
  <a href="#gospel_of_st._luke3">3</a> <a href="#gospel_of_st._luke4">4</a>
  <a href="#gospel_of_st._luke5">5</a> <a href="#gospel_of_st._luke6">6</a>
  <a href="#gospel_of_st._luke7">7</a> <a href="#gospel_of_st._luke8">8</a>
  <a href="#gospel_of_st._luke9">9</a> <a href="#gospel_of_st._luke10">10</a>
  <a href="#gospel_of_st._luke11">11</a> <a href="#gospel_of_st._luke12">12</a>
  <a href="#gospel_of_st._luke13">13</a> <a href="#gospel_of_st._luke14">14</a>
  <a href="#gospel_of_st._luke15">15</a> <a href="#gospel_of_st._luke16">16</a>
  <a href="#gospel_of_st._luke17">17</a> <a href="#gospel_of_st._luke18">18</a>
  <a href="#gospel_of_st._luke19">19</a> <a href="#gospel_of_st._luke20">20</a>
  <a href="#gospel_of_st._luke21">21</a> <a href="#gospel_of_st._luke22">22</a>
  <a href="#gospel_of_st._luke23">23</a> <a href="#gospel_of_st._luke24">24</a>
  <h3 id="gospel_of_st._luke1">1</h3>

  <p><span style="color:#b00e23">(1)</span> Ἐπειδήπερ πολλοὶ ἐπεχείρησαν
  ἀνατάξασθαι διήγησιν περὶ τῶν πεπληροφορημένων ἐν ἡμῖν πραγμάτων,
  <span style="color:#b00e23">(2)</span> καθὼς παρέδοσαν ἡμῖν οἱ ἀπʼ ἀρχῆς
  αὐτόπται καὶ ὑπηρέται γενόμενοι τοῦ λόγου, <span style=
  "color:#b00e23">(3)</span> ἔδοξε κἀμοὶ παρηκολουθηκότι ἄνωθεν πᾶσιν ἀκριβῶς
  καθεξῆς σοι γράψαι, κράτιστε Θεόφιλε, <span style="color:#b00e23">(4)</span>
  ἵνα ἐπιγνῷς περὶ ὧν κατηχήθης λόγων τὴν ἀσφάλειαν. <span style=
  "color:#b00e23">(5)</span> Ἐγένετο ἐν ταῖς ἡμέραις Ἡρῴδου βασιλέως τῆς
  Ἰουδαίας ἱερεύς τις ὀνόματι Ζαχαρίας ἐξ ἐφημερίας Ἀβιά, καὶ γυνὴ αὐτῷ ἐκ τῶν
  θυγατέρων Ἀαρών, καὶ τὸ ὄνομα αὐτῆς Ἐλισάβετ. <span style=
  "color:#b00e23">(6)</span> ἦσαν δὲ δίκαιοι ἀμφότεροι ἐναντίον τοῦ θεοῦ,
  πορευόμενοι ἐν πάσαις ταῖς ἐντολαῖς καὶ δικαιώμασιν τοῦ κυρίου ἄμεμπτοι.
  <span style="color:#b00e23">(7)</span> καὶ οὐκ ἦν αὐτοῖς τέκνον, καθότι ἦν ἡ
  Ἐλισάβετ στεῖρα, καὶ ἀμφότεροι προβεβηκότες ἐν ταῖς ἡμέραις αὐτῶν ἦσαν.
  <span style="color:#b00e23">(8)</span> Ἐγένετο δὲ ἐν τῷ ἱερατεύειν αὐτὸν ἐν
  τῇ τάξει τῆς ἐφημερίας αὐτοῦ ἔναντι τοῦ θεοῦ <span style=
  "color:#b00e23">(9)</span> κατὰ τὸ ἔθος τῆς ἱερατείας ἔλαχε τοῦ θυμιᾶσαι
  εἰσελθὼν εἰς τὸν ναὸν τοῦ κυρίου, <span style="color:#b00e23">(10)</span> καὶ
  πᾶν τὸ πλῆθος ἦν τοῦ λαοῦ προσευχόμενον ἔξω τῇ ὥρᾳ τοῦ θυμιάματος·
  <span style="color:#b00e23">(11)</span> ὤφθη δὲ αὐτῷ ἄγγελος κυρίου ἑστὼς ἐκ
  δεξιῶν τοῦ θυσιαστηρίου τοῦ θυμιάματος. <span style=
  "color:#b00e23">(12)</span> καὶ ἐταράχθη Ζαχαρίας ἰδών, καὶ φόβος ἐπέπεσεν
  ἐπʼ αὐτόν. <span style="color:#b00e23">(13)</span> εἶπεν δὲ πρὸς αὐτὸν ὁ
  ἄγγελος· Μὴ φοβοῦ, Ζαχαρία, διότι εἰσηκούσθη ἡ δέησίς σου, καὶ ἡ γυνή σου
  Ἐλισάβετ γεννήσει υἱόν σοι, καὶ καλέσεις τὸ ὄνομα αὐτοῦ Ἰωάννην· <span style=
  "color:#b00e23">(14)</span> καὶ ἔσται χαρά σοι καὶ ἀγαλλίασις, καὶ πολλοὶ ἐπὶ
  τῇ γενέσει αὐτοῦ χαρήσονται· <span style="color:#b00e23">(15)</span> ἔσται
  γὰρ μέγας ἐνώπιον τοῦ κυρίου, καὶ οἶνον καὶ σίκερα οὐ μὴ πίῃ, καὶ πνεύματος
  ἁγίου πλησθήσεται ἔτι ἐκ κοιλίας μητρὸς αὐτοῦ, <span style=
  "color:#b00e23">(16)</span> καὶ πολλοὺς τῶν υἱῶν Ἰσραὴλ ἐπιστρέψει ἐπὶ κύριον
  τὸν θεὸν αὐτῶν· <span style="color:#b00e23">(17)</span> καὶ αὐτὸς
  προελεύσεται ἐνώπιον αὐτοῦ ἐν πνεύματι καὶ δυνάμει Ἠλίου, ἐπιστρέψαι καρδίας
  πατέρων ἐπὶ τέκνα καὶ ἀπειθεῖς ἐν φρονήσει δικαίων, ἑτοιμάσαι κυρίῳ λαὸν
  κατεσκευασμένον. <span style="color:#b00e23">(18)</span> καὶ εἶπεν Ζαχαρίας
  πρὸς τὸν ἄγγελον· Κατὰ τί γνώσομαι τοῦτο; ἐγὼ γάρ εἰμι πρεσβύτης καὶ ἡ γυνή
  μου προβεβηκυῖα ἐν ταῖς ἡμέραις αὐτῆς. <span style=
  "color:#b00e23">(19)</span> καὶ ἀποκριθεὶς ὁ ἄγγελος εἶπεν αὐτῷ· Ἐγώ εἰμι
  Γαβριὴλ ὁ παρεστηκὼς ἐνώπιον τοῦ θεοῦ, καὶ ἀπεστάλην λαλῆσαι πρὸς σὲ καὶ
  εὐαγγελίσασθαί σοι ταῦτα· <span style="color:#b00e23">(20)</span> καὶ ἰδοὺ
  ἔσῃ σιωπῶν καὶ μὴ δυνάμενος λαλῆσαι ἄχρι ἧς ἡμέρας γένηται ταῦτα, ἀνθʼ ὧν οὐκ
  ἐπίστευσας τοῖς λόγοις μου, οἵτινες πληρωθήσονται εἰς τὸν καιρὸν αὐτῶν.
  <span style="color:#b00e23">(21)</span> Καὶ ἦν ὁ λαὸς προσδοκῶν τὸν Ζαχαρίαν,
  καὶ ἐθαύμαζον ἐν τῷ χρονίζειν ἐν τῷ ναῷ αὐτόν. <span style=
  "color:#b00e23">(22)</span> ἐξελθὼν δὲ οὐκ ἐδύνατο λαλῆσαι αὐτοῖς, καὶ
  ἐπέγνωσαν ὅτι ὀπτασίαν ἑώρακεν ἐν τῷ ναῷ· καὶ αὐτὸς ἦν διανεύων αὐτοῖς, καὶ
  διέμενεν κωφός. <span style="color:#b00e23">(23)</span> καὶ ἐγένετο ὡς
  ἐπλήσθησαν αἱ ἡμέραι τῆς λειτουργίας αὐτοῦ, ἀπῆλθεν εἰς τὸν οἶκον αὐτοῦ.
  <span style="color:#b00e23">(24)</span> Μετὰ δὲ ταύτας τὰς ἡμέρας συνέλαβεν
  Ἐλισάβετ ἡ γυνὴ αὐτοῦ· καὶ περιέκρυβεν ἑαυτὴν μῆνας πέντε, λέγουσα
  <span style="color:#b00e23">(25)</span> ὅτι Οὕτως μοι πεποίηκεν κύριος ἐν
  ἡμέραις αἷς ἐπεῖδεν ἀφελεῖν ὄνειδός μου ἐν ἀνθρώποις. <span style=
  "color:#b00e23">(26)</span> Ἐν δὲ τῷ μηνὶ τῷ ἕκτῳ ἀπεστάλη ὁ ἄγγελος Γαβριὴλ
  ἀπὸ τοῦ θεοῦ εἰς πόλιν τῆς Γαλιλαίας ᾗ ὄνομα Ναζαρὲθ <span style=
  "color:#b00e23">(27)</span> πρὸς παρθένον ἐμνηστευμένην ἀνδρὶ ᾧ ὄνομα Ἰωσὴφ
  ἐξ οἴκου Δαυίδ, καὶ τὸ ὄνομα τῆς παρθένου Μαριάμ. <span style=
  "color:#b00e23">(28)</span> καὶ εἰσελθὼν πρὸς αὐτὴν εἶπεν· Χαῖρε,
  κεχαριτωμένη, ὁ κύριος μετὰ σοῦ. <span style="color:#b00e23">(29)</span> ἡ δὲ
  ἐπὶ τῷ λόγῳ διεταράχθη καὶ διελογίζετο ποταπὸς εἴη ὁ ἀσπασμὸς οὗτος.
  <span style="color:#b00e23">(30)</span> καὶ εἶπεν ὁ ἄγγελος αὐτῇ· Μὴ φοβοῦ,
  Μαριάμ, εὗρες γὰρ χάριν παρὰ τῷ θεῷ· <span style="color:#b00e23">(31)</span>
  καὶ ἰδοὺ συλλήμψῃ ἐν γαστρὶ καὶ τέξῃ υἱόν, καὶ καλέσεις τὸ ὄνομα αὐτοῦ
  Ἰησοῦν. <span style="color:#b00e23">(32)</span> οὗτος ἔσται μέγας καὶ υἱὸς
  Ὑψίστου κληθήσεται, καὶ δώσει αὐτῷ κύριος ὁ θεὸς τὸν θρόνον Δαυὶδ τοῦ πατρὸς
  αὐτοῦ, <span style="color:#b00e23">(33)</span> καὶ βασιλεύσει ἐπὶ τὸν οἶκον
  Ἰακὼβ εἰς τοὺς αἰῶνας, καὶ τῆς βασιλείας αὐτοῦ οὐκ ἔσται τέλος. <span style=
  "color:#b00e23">(34)</span> εἶπεν δὲ Μαριὰμ πρὸς τὸν ἄγγελον· Πῶς ἔσται
  τοῦτο, ἐπεὶ ἄνδρα οὐ γινώσκω; <span style="color:#b00e23">(35)</span> καὶ
  ἀποκριθεὶς ὁ ἄγγελος εἶπεν αὐτῇ· Πνεῦμα ἅγιον ἐπελεύσεται ἐπὶ σέ, καὶ δύναμις
  Ὑψίστου ἐπισκιάσει σοι· διὸ καὶ τὸ γεννώμενον ἅγιον κληθήσεται, υἱὸς θεοῦ·
  <span style="color:#b00e23">(36)</span> καὶ ἰδοὺ Ἐλισάβετ ἡ συγγενίς σου καὶ
  αὐτὴ συνείληφεν υἱὸν ἐν γήρει αὐτῆς, καὶ οὗτος μὴν ἕκτος ἐστὶν αὐτῇ τῇ
  καλουμένῃ στείρᾳ· <span style="color:#b00e23">(37)</span> ὅτι οὐκ ἀδυνατήσει
  παρὰ τοῦ θεοῦ πᾶν ῥῆμα. <span style="color:#b00e23">(38)</span> εἶπεν δὲ
  Μαριάμ· Ἰδοὺ ἡ δούλη κυρίου· γένοιτό μοι κατὰ τὸ ῥῆμά σου. καὶ ἀπῆλθεν ἀπʼ
  αὐτῆς ὁ ἄγγελος. <span style="color:#b00e23">(39)</span> Ἀναστᾶσα δὲ Μαριὰμ
  ἐν ταῖς ἡμέραις ταύταις ἐπορεύθη εἰς τὴν ὀρεινὴν μετὰ σπουδῆς εἰς πόλιν
  Ἰούδα, <span style="color:#b00e23">(40)</span> καὶ εἰσῆλθεν εἰς τὸν οἶκον
  Ζαχαρίου καὶ ἠσπάσατο τὴν Ἐλισάβετ. <span style="color:#b00e23">(41)</span>
  καὶ ἐγένετο ὡς ἤκουσεν τὸν ἀσπασμὸν τῆς Μαρίας ἡ Ἐλισάβετ, ἐσκίρτησεν τὸ
  βρέφος ἐν τῇ κοιλίᾳ αὐτῆς, καὶ ἐπλήσθη πνεύματος ἁγίου ἡ Ἐλισάβετ,
  <span style="color:#b00e23">(42)</span> καὶ ἀνεφώνησεν κραυγῇ μεγάλῃ καὶ
  εἶπεν· Εὐλογημένη σὺ ἐν γυναιξίν, καὶ εὐλογημένος ὁ καρπὸς τῆς κοιλίας σου.
  <span style="color:#b00e23">(43)</span> καὶ πόθεν μοι τοῦτο ἵνα ἔλθῃ ἡ μήτηρ
  τοῦ κυρίου μου πρὸς ἐμέ; <span style="color:#b00e23">(44)</span> ἰδοὺ γὰρ ὡς
  ἐγένετο ἡ φωνὴ τοῦ ἀσπασμοῦ σου εἰς τὰ ὦτά μου, ἐσκίρτησεν ἐν ἀγαλλιάσει τὸ
  βρέφος ἐν τῇ κοιλίᾳ μου. <span style="color:#b00e23">(45)</span> καὶ μακαρία
  ἡ πιστεύσασα ὅτι ἔσται τελείωσις τοῖς λελαλημένοις αὐτῇ παρὰ κυρίου.
  <span style="color:#b00e23">(46)</span> Καὶ εἶπεν Μαριάμ· Μεγαλύνει ἡ ψυχή
  μου τὸν κύριον, <span style="color:#b00e23">(47)</span> καὶ ἠγαλλίασεν τὸ
  πνεῦμά μου ἐπὶ τῷ θεῷ τῷ σωτῆρί μου· <span style="color:#b00e23">(48)</span>
  ὅτι ἐπέβλεψεν ἐπὶ τὴν ταπείνωσιν τῆς δούλης αὐτοῦ, ἰδοὺ γὰρ ἀπὸ τοῦ νῦν
  μακαριοῦσίν με πᾶσαι αἱ γενεαί· <span style="color:#b00e23">(49)</span> ὅτι
  ἐποίησέν μοι μεγάλα ὁ δυνατός, καὶ ἅγιον τὸ ὄνομα αὐτοῦ, <span style=
  "color:#b00e23">(50)</span> καὶ τὸ ἔλεος αὐτοῦ εἰς γενεὰς καὶ γενεὰς τοῖς
  φοβουμένοις αὐτόν. <span style="color:#b00e23">(51)</span> Ἐποίησεν κράτος ἐν
  βραχίονι αὐτοῦ, διεσκόρπισεν ὑπερηφάνους διανοίᾳ καρδίας αὐτῶν· <span style=
  "color:#b00e23">(52)</span> καθεῖλεν δυνάστας ἀπὸ θρόνων καὶ ὕψωσεν
  ταπεινούς, <span style="color:#b00e23">(53)</span> πεινῶντας ἐνέπλησεν ἀγαθῶν
  καὶ πλουτοῦντας ἐξαπέστειλεν κενούς. <span style="color:#b00e23">(54)</span>
  ἀντελάβετο Ἰσραὴλ παιδὸς αὐτοῦ, μνησθῆναι ἐλέους, <span style=
  "color:#b00e23">(55)</span> καθὼς ἐλάλησεν πρὸς τοὺς πατέρας ἡμῶν, τῷ Ἀβραὰμ
  καὶ τῷ σπέρματι αὐτοῦ εἰς τὸν αἰῶνα. <span style="color:#b00e23">(56)</span>
  Ἔμεινεν δὲ Μαριὰμ σὺν αὐτῇ ὡς μῆνας τρεῖς, καὶ ὑπέστρεψεν εἰς τὸν οἶκον
  αὐτῆς. <span style="color:#b00e23">(57)</span> Τῇ δὲ Ἐλισάβετ ἐπλήσθη ὁ
  χρόνος τοῦ τεκεῖν αὐτήν, καὶ ἐγέννησεν υἱόν. <span style=
  "color:#b00e23">(58)</span> καὶ ἤκουσαν οἱ περίοικοι καὶ οἱ συγγενεῖς αὐτῆς
  ὅτι ἐμεγάλυνεν κύριος τὸ ἔλεος αὐτοῦ μετʼ αὐτῆς, καὶ συνέχαιρον αὐτῇ.
  <span style="color:#b00e23">(59)</span> Καὶ ἐγένετο ἐν τῇ ἡμέρᾳ τῇ ὀγδόῃ
  ἦλθον περιτεμεῖν τὸ παιδίον, καὶ ἐκάλουν αὐτὸ ἐπὶ τῷ ὀνόματι τοῦ πατρὸς αὐτοῦ
  Ζαχαρίαν. <span style="color:#b00e23">(60)</span> καὶ ἀποκριθεῖσα ἡ μήτηρ
  αὐτοῦ εἶπεν· Οὐχί, ἀλλὰ κληθήσεται Ἰωάννης. <span style=
  "color:#b00e23">(61)</span> καὶ εἶπαν πρὸς αὐτὴν ὅτι Οὐδείς ἐστιν ἐκ τῆς
  συγγενείας σου ὃς καλεῖται τῷ ὀνόματι τούτῳ. <span style=
  "color:#b00e23">(62)</span> ἐνένευον δὲ τῷ πατρὶ αὐτοῦ τὸ τί ἂν θέλοι
  καλεῖσθαι αὐτό. <span style="color:#b00e23">(63)</span> καὶ αἰτήσας
  πινακίδιον ἔγραψεν λέγων· Ἰωάννης ἐστὶν ὄνομα αὐτοῦ. καὶ ἐθαύμασαν πάντες.
  <span style="color:#b00e23">(64)</span> ἀνεῴχθη δὲ τὸ στόμα αὐτοῦ παραχρῆμα
  καὶ ἡ γλῶσσα αὐτοῦ, καὶ ἐλάλει εὐλογῶν τὸν θεόν. <span style=
  "color:#b00e23">(65)</span> καὶ ἐγένετο ἐπὶ πάντας φόβος τοὺς περιοικοῦντας
  αὐτούς, καὶ ἐν ὅλῃ τῇ ὀρεινῇ τῆς Ἰουδαίας διελαλεῖτο πάντα τὰ ῥήματα ταῦτα,
  <span style="color:#b00e23">(66)</span> καὶ ἔθεντο πάντες οἱ ἀκούσαντες ἐν τῇ
  καρδίᾳ αὐτῶν, λέγοντες· Τί ἄρα τὸ παιδίον τοῦτο ἔσται; καὶ γὰρ χεὶρ κυρίου ἦν
  μετʼ αὐτοῦ. <span style="color:#b00e23">(67)</span> Καὶ Ζαχαρίας ὁ πατὴρ
  αὐτοῦ ἐπλήσθη πνεύματος ἁγίου καὶ ἐπροφήτευσεν λέγων· <span style=
  "color:#b00e23">(68)</span> Εὐλογητὸς κύριος ὁ θεὸς τοῦ Ἰσραήλ, ὅτι
  ἐπεσκέψατο καὶ ἐποίησεν λύτρωσιν τῷ λαῷ αὐτοῦ, <span style=
  "color:#b00e23">(69)</span> καὶ ἤγειρεν κέρας σωτηρίας ἡμῖν ἐν οἴκῳ Δαυὶδ
  παιδὸς αὐτοῦ, <span style="color:#b00e23">(70)</span> καθὼς ἐλάλησεν διὰ
  στόματος τῶν ἁγίων ἀπʼ αἰῶνος προφητῶν αὐτοῦ, <span style=
  "color:#b00e23">(71)</span> σωτηρίαν ἐξ ἐχθρῶν ἡμῶν καὶ ἐκ χειρὸς πάντων τῶν
  μισούντων ἡμᾶς, <span style="color:#b00e23">(72)</span> ποιῆσαι ἔλεος μετὰ
  τῶν πατέρων ἡμῶν καὶ μνησθῆναι διαθήκης ἁγίας αὐτοῦ, <span style=
  "color:#b00e23">(73)</span> ὅρκον ὃν ὤμοσεν πρὸς Ἀβραὰμ τὸν πατέρα ἡμῶν, τοῦ
  δοῦναι ἡμῖν <span style="color:#b00e23">(74)</span> ἀφόβως ἐκ χειρὸς ἐχθρῶν
  ῥυσθέντας λατρεύειν αὐτῷ <span style="color:#b00e23">(75)</span> ἐν ὁσιότητι
  καὶ δικαιοσύνῃ ἐνώπιον αὐτοῦ πάσαις ταῖς ἡμέραις ἡμῶν. <span style=
  "color:#b00e23">(76)</span> καὶ σὺ δέ, παιδίον, προφήτης Ὑψίστου κληθήσῃ,
  προπορεύσῃ γὰρ ἐνώπιον κυρίου ἑτοιμάσαι ὁδοὺς αὐτοῦ, <span style=
  "color:#b00e23">(77)</span> τοῦ δοῦναι γνῶσιν σωτηρίας τῷ λαῷ αὐτοῦ ἐν ἀφέσει
  ἁμαρτιῶν αὐτῶν, <span style="color:#b00e23">(78)</span> διὰ σπλάγχνα ἐλέους
  θεοῦ ἡμῶν, ἐν οἷς ἐπισκέψεται ἡμᾶς ἀνατολὴ ἐξ ὕψους, <span style=
  "color:#b00e23">(79)</span> ἐπιφᾶναι τοῖς ἐν σκότει καὶ σκιᾷ θανάτου
  καθημένοις, τοῦ κατευθῦναι τοὺς πόδας ἡμῶν εἰς ὁδὸν εἰρήνης. <span style=
  "color:#b00e23">(80)</span> Τὸ δὲ παιδίον ηὔξανε καὶ ἐκραταιοῦτο πνεύματι,
  καὶ ἦν ἐν ταῖς ἐρήμοις ἕως ἡμέρας ἀναδείξεως αὐτοῦ πρὸς τὸν Ἰσραήλ.</p>

  <h3 id="gospel_of_st._luke2">2</h3>

  <p><span style="color:#b00e23">(1)</span> Ἐγένετο δὲ ἐν ταῖς ἡμέραις ἐκείναις
  ἐξῆλθεν δόγμα παρὰ Καίσαρος Αὐγούστου ἀπογράφεσθαι πᾶσαν τὴν οἰκουμένην·
  <span style="color:#b00e23">(2)</span> (αὕτη ἀπογραφὴ πρώτη ἐγένετο
  ἡγεμονεύοντος τῆς Συρίας Κυρηνίου·) <span style="color:#b00e23">(3)</span>
  καὶ ἐπορεύοντο πάντες ἀπογράφεσθαι, ἕκαστος εἰς τὴν ἑαυτοῦ πόλιν.
  <span style="color:#b00e23">(4)</span> Ἀνέβη δὲ καὶ Ἰωσὴφ ἀπὸ τῆς Γαλιλαίας
  ἐκ πόλεως Ναζαρὲθ εἰς τὴν Ἰουδαίαν εἰς πόλιν Δαυὶδ ἥτις καλεῖται Βηθλέεμ, διὰ
  τὸ εἶναι αὐτὸν ἐξ οἴκου καὶ πατριᾶς Δαυίδ, <span style=
  "color:#b00e23">(5)</span> ἀπογράψασθαι σὺν Μαριὰμ τῇ ἐμνηστευμένῃ αὐτῷ, οὔσῃ
  ἐγκύῳ. <span style="color:#b00e23">(6)</span> ἐγένετο δὲ ἐν τῷ εἶναι αὐτοὺς
  ἐκεῖ ἐπλήσθησαν αἱ ἡμέραι τοῦ τεκεῖν αὐτήν, <span style=
  "color:#b00e23">(7)</span> καὶ ἔτεκεν τὸν υἱὸν αὐτῆς τὸν πρωτότοκον, καὶ
  ἐσπαργάνωσεν αὐτὸν καὶ ἀνέκλινεν αὐτὸν ἐν φάτνῃ, διότι οὐκ ἦν αὐτοῖς τόπος ἐν
  τῷ καταλύματι. <span style="color:#b00e23">(8)</span> Καὶ ποιμένες ἦσαν ἐν τῇ
  χώρᾳ τῇ αὐτῇ ἀγραυλοῦντες καὶ φυλάσσοντες φυλακὰς τῆς νυκτὸς ἐπὶ τὴν ποίμνην
  αὐτῶν. <span style="color:#b00e23">(9)</span> καὶ ἄγγελος κυρίου ἐπέστη
  αὐτοῖς καὶ δόξα κυρίου περιέλαμψεν αὐτούς, καὶ ἐφοβήθησαν φόβον μέγαν·
  <span style="color:#b00e23">(10)</span> καὶ εἶπεν αὐτοῖς ὁ ἄγγελος· Μὴ
  φοβεῖσθε, ἰδοὺ γὰρ εὐαγγελίζομαι ὑμῖν χαρὰν μεγάλην ἥτις ἔσται παντὶ τῷ λαῷ,
  <span style="color:#b00e23">(11)</span> ὅτι ἐτέχθη ὑμῖν σήμερον σωτὴρ ὅς
  ἐστιν χριστὸς κύριος ἐν πόλει Δαυίδ· <span style="color:#b00e23">(12)</span>
  καὶ τοῦτο ὑμῖν τὸ σημεῖον, εὑρήσετε βρέφος ἐσπαργανωμένον καὶ κείμενον ἐν
  φάτνῃ. <span style="color:#b00e23">(13)</span> καὶ ἐξαίφνης ἐγένετο σὺν τῷ
  ἀγγέλῳ πλῆθος στρατιᾶς οὐρανίου αἰνούντων τὸν θεὸν καὶ λεγόντων· <span style=
  "color:#b00e23">(14)</span> Δόξα ἐν ὑψίστοις θεῷ καὶ ἐπὶ γῆς εἰρήνη ἐν
  ἀνθρώποις εὐδοκίας. <span style="color:#b00e23">(15)</span> Καὶ ἐγένετο ὡς
  ἀπῆλθον ἀπʼ αὐτῶν εἰς τὸν οὐρανὸν οἱ ἄγγελοι, οἱ ποιμένες ἐλάλουν πρὸς
  ἀλλήλους· Διέλθωμεν δὴ ἕως Βηθλέεμ καὶ ἴδωμεν τὸ ῥῆμα τοῦτο τὸ γεγονὸς ὃ ὁ
  κύριος ἐγνώρισεν ἡμῖν. <span style="color:#b00e23">(16)</span> καὶ ἦλθαν
  σπεύσαντες καὶ ἀνεῦραν τήν τε Μαριὰμ καὶ τὸν Ἰωσὴφ καὶ τὸ βρέφος κείμενον ἐν
  τῇ φάτνῃ· <span style="color:#b00e23">(17)</span> ἰδόντες δὲ ἐγνώρισαν περὶ
  τοῦ ῥήματος τοῦ λαληθέντος αὐτοῖς περὶ τοῦ παιδίου τούτου. <span style=
  "color:#b00e23">(18)</span> καὶ πάντες οἱ ἀκούσαντες ἐθαύμασαν περὶ τῶν
  λαληθέντων ὑπὸ τῶν ποιμένων πρὸς αὐτούς, <span style=
  "color:#b00e23">(19)</span> ἡ δὲ Μαρία πάντα συνετήρει τὰ ῥήματα ταῦτα
  συμβάλλουσα ἐν τῇ καρδίᾳ αὐτῆς. <span style="color:#b00e23">(20)</span> καὶ
  ὑπέστρεψαν οἱ ποιμένες δοξάζοντες καὶ αἰνοῦντες τὸν θεὸν ἐπὶ πᾶσιν οἷς
  ἤκουσαν καὶ εἶδον καθὼς ἐλαλήθη πρὸς αὐτούς. <span style=
  "color:#b00e23">(21)</span> Καὶ ὅτε ἐπλήσθησαν ἡμέραι ὀκτὼ τοῦ περιτεμεῖν
  αὐτόν, καὶ ἐκλήθη τὸ ὄνομα αὐτοῦ Ἰησοῦς, τὸ κληθὲν ὑπὸ τοῦ ἀγγέλου πρὸ τοῦ
  συλλημφθῆναι αὐτὸν ἐν τῇ κοιλίᾳ. <span style="color:#b00e23">(22)</span> Καὶ
  ὅτε ἐπλήσθησαν αἱ ἡμέραι τοῦ καθαρισμοῦ αὐτῶν κατὰ τὸν νόμον Μωϋσέως,
  ἀνήγαγον αὐτὸν εἰς Ἱεροσόλυμα παραστῆσαι τῷ κυρίῳ, <span style=
  "color:#b00e23">(23)</span> καθὼς γέγραπται ἐν νόμῳ κυρίου ὅτι Πᾶν ἄρσεν
  διανοῖγον μήτραν ἅγιον τῷ κυρίῳ κληθήσεται, <span style=
  "color:#b00e23">(24)</span> καὶ τοῦ δοῦναι θυσίαν κατὰ τὸ εἰρημένον ἐν τῷ
  νόμῳ κυρίου, ζεῦγος τρυγόνων ἢ δύο νοσσοὺς περιστερῶν. <span style=
  "color:#b00e23">(25)</span> Καὶ ἰδοὺ ἄνθρωπος ἦν ἐν Ἰερουσαλὴμ ᾧ ὄνομα
  Συμεών, καὶ ὁ ἄνθρωπος οὗτος δίκαιος καὶ εὐλαβής, προσδεχόμενος παράκλησιν
  τοῦ Ἰσραήλ, καὶ πνεῦμα ἦν ἅγιον ἐπʼ αὐτόν· <span style=
  "color:#b00e23">(26)</span> καὶ ἦν αὐτῷ κεχρηματισμένον ὑπὸ τοῦ πνεύματος τοῦ
  ἁγίου μὴ ἰδεῖν θάνατον πρὶν ἢ ἂν ἴδῃ τὸν χριστὸν κυρίου. <span style=
  "color:#b00e23">(27)</span> καὶ ἦλθεν ἐν τῷ πνεύματι εἰς τὸ ἱερόν· καὶ ἐν τῷ
  εἰσαγαγεῖν τοὺς γονεῖς τὸ παιδίον Ἰησοῦν τοῦ ποιῆσαι αὐτοὺς κατὰ τὸ
  εἰθισμένον τοῦ νόμου περὶ αὐτοῦ <span style="color:#b00e23">(28)</span> καὶ
  αὐτὸς ἐδέξατο αὐτὸ εἰς τὰς ἀγκάλας καὶ εὐλόγησεν τὸν θεὸν καὶ εἶπεν·
  <span style="color:#b00e23">(29)</span> Νῦν ἀπολύεις τὸν δοῦλόν σου, δέσποτα,
  κατὰ τὸ ῥῆμά σου ἐν εἰρήνῃ· <span style="color:#b00e23">(30)</span> ὅτι εἶδον
  οἱ ὀφθαλμοί μου τὸ σωτήριόν σου <span style="color:#b00e23">(31)</span> ὃ
  ἡτοίμασας κατὰ πρόσωπον πάντων τῶν λαῶν, <span style=
  "color:#b00e23">(32)</span> φῶς εἰς ἀποκάλυψιν ἐθνῶν καὶ δόξαν λαοῦ σου
  Ἰσραήλ. <span style="color:#b00e23">(33)</span> καὶ ἦν ὁ πατὴρ αὐτοῦ καὶ ἡ
  μήτηρ θαυμάζοντες ἐπὶ τοῖς λαλουμένοις περὶ αὐτοῦ. <span style=
  "color:#b00e23">(34)</span> καὶ εὐλόγησεν αὐτοὺς Συμεὼν καὶ εἶπεν πρὸς Μαριὰμ
  τὴν μητέρα αὐτοῦ· Ἰδοὺ οὗτος κεῖται εἰς πτῶσιν καὶ ἀνάστασιν πολλῶν ἐν τῷ
  Ἰσραὴλ καὶ εἰς σημεῖον ἀντιλεγόμενον, <span style="color:#b00e23">(35)</span>
  καὶ σοῦ δὲ αὐτῆς τὴν ψυχὴν διελεύσεται ῥομφαία, ὅπως ἂν ἀποκαλυφθῶσιν ἐκ
  πολλῶν καρδιῶν διαλογισμοί. <span style="color:#b00e23">(36)</span> Καὶ ἦν
  Ἅννα προφῆτις, θυγάτηρ Φανουήλ, ἐκ φυλῆς Ἀσήρ (αὕτη προβεβηκυῖα ἐν ἡμέραις
  πολλαῖς, ζήσασα μετὰ ἀνδρὸς ἔτη ἑπτὰ ἀπὸ τῆς παρθενίας αὐτῆς, <span style=
  "color:#b00e23">(37)</span> καὶ αὐτὴ χήρα ἕως ἐτῶν ὀγδοήκοντα τεσσάρων,) ἣ
  οὐκ ἀφίστατο τοῦ ἱεροῦ νηστείαις καὶ δεήσεσιν λατρεύουσα νύκτα καὶ ἡμέραν.
  <span style="color:#b00e23">(38)</span> καὶ αὐτῇ τῇ ὥρᾳ ἐπιστᾶσα
  ἀνθωμολογεῖτο τῷ θεῷ καὶ ἐλάλει περὶ αὐτοῦ πᾶσιν τοῖς προσδεχομένοις λύτρωσιν
  Ἰερουσαλήμ. <span style="color:#b00e23">(39)</span> Καὶ ὡς ἐτέλεσαν πάντα τὰ
  κατὰ τὸν νόμον κυρίου, ἐπέστρεψαν εἰς τὴν Γαλιλαίαν εἰς πόλιν ἑαυτῶν Ναζαρέθ.
  <span style="color:#b00e23">(40)</span> Τὸ δὲ παιδίον ηὔξανεν καὶ ἐκραταιοῦτο
  πληρούμενον σοφίᾳ, καὶ χάρις θεοῦ ἦν ἐπʼ αὐτό. <span style=
  "color:#b00e23">(41)</span> Καὶ ἐπορεύοντο οἱ γονεῖς αὐτοῦ κατʼ ἔτος εἰς
  Ἰερουσαλὴμ τῇ ἑορτῇ τοῦ πάσχα. <span style="color:#b00e23">(42)</span> καὶ
  ὅτε ἐγένετο ἐτῶν δώδεκα, ἀναβαινόντων αὐτῶν κατὰ τὸ ἔθος τῆς ἑορτῆς
  <span style="color:#b00e23">(43)</span> καὶ τελειωσάντων τὰς ἡμέρας, ἐν τῷ
  ὑποστρέφειν αὐτοὺς ὑπέμεινεν Ἰησοῦς ὁ παῖς ἐν Ἰερουσαλήμ, καὶ οὐκ ἔγνωσαν οἱ
  γονεῖς αὐτοῦ. <span style="color:#b00e23">(44)</span> νομίσαντες δὲ αὐτὸν
  εἶναι ἐν τῇ συνοδίᾳ ἦλθον ἡμέρας ὁδὸν καὶ ἀνεζήτουν αὐτὸν ἐν τοῖς συγγενεῦσιν
  καὶ τοῖς γνωστοῖς, <span style="color:#b00e23">(45)</span> καὶ μὴ εὑρόντες
  ὑπέστρεψαν εἰς Ἰερουσαλὴμ ἀναζητοῦντες αὐτόν. <span style=
  "color:#b00e23">(46)</span> καὶ ἐγένετο μετὰ ἡμέρας τρεῖς εὗρον αὐτὸν ἐν τῷ
  ἱερῷ καθεζόμενον ἐν μέσῳ τῶν διδασκάλων καὶ ἀκούοντα αὐτῶν καὶ ἐπερωτῶντα
  αὐτούς· <span style="color:#b00e23">(47)</span> ἐξίσταντο δὲ πάντες οἱ
  ἀκούοντες αὐτοῦ ἐπὶ τῇ συνέσει καὶ ταῖς ἀποκρίσεσιν αὐτοῦ. <span style=
  "color:#b00e23">(48)</span> καὶ ἰδόντες αὐτὸν ἐξεπλάγησαν, καὶ εἶπεν πρὸς
  αὐτὸν ἡ μήτηρ αὐτοῦ· Τέκνον, τί ἐποίησας ἡμῖν οὕτως; ἰδοὺ ὁ πατήρ σου καὶ ἐγὼ
  ὀδυνώμενοι ἐζητοῦμέν σε. <span style="color:#b00e23">(49)</span> καὶ εἶπεν
  πρὸς αὐτούς· Τί ὅτι ἐζητεῖτέ με; οὐκ ᾔδειτε ὅτι ἐν τοῖς τοῦ πατρός μου δεῖ
  εἶναί με; <span style="color:#b00e23">(50)</span> καὶ αὐτοὶ οὐ συνῆκαν τὸ
  ῥῆμα ὃ ἐλάλησεν αὐτοῖς. <span style="color:#b00e23">(51)</span> καὶ κατέβη
  μετʼ αὐτῶν καὶ ἦλθεν εἰς Ναζαρέθ, καὶ ἦν ὑποτασσόμενος αὐτοῖς. καὶ ἡ μήτηρ
  αὐτοῦ διετήρει πάντα τὰ ῥήματα ταῦτα ἐν τῇ καρδίᾳ αὐτῆς. <span style=
  "color:#b00e23">(52)</span> Καὶ Ἰησοῦς προέκοπτεν σοφίᾳ καὶ ἡλικίᾳ καὶ χάριτι
  παρὰ θεῷ καὶ ἀνθρώποις.</p>

  <h3 id="gospel_of_st._luke3">3</h3>

  <p><span style="color:#b00e23">(1)</span> Ἐν ἔτει δὲ πεντεκαιδεκάτῳ τῆς
  ἡγεμονίας Τιβερίου Καίσαρος, ἡγεμονεύοντος Ποντίου Πιλάτου τῆς Ἰουδαίας, καὶ
  τετρααρχοῦντος τῆς Γαλιλαίας Ἡρῴδου, Φιλίππου δὲ τοῦ ἀδελφοῦ αὐτοῦ
  τετρααρχοῦντος τῆς Ἰτουραίας καὶ Τραχωνίτιδος χώρας, καὶ Λυσανίου τῆς
  Ἀβιληνῆς τετρααρχοῦντος, <span style="color:#b00e23">(2)</span> ἐπὶ ἀρχιερέως
  Ἅννα καὶ Καϊάφα, ἐγένετο ῥῆμα θεοῦ ἐπὶ Ἰωάννην τὸν Ζαχαρίου υἱὸν ἐν τῇ ἐρήμῳ.
  <span style="color:#b00e23">(3)</span> καὶ ἦλθεν εἰς πᾶσαν περίχωρον τοῦ
  Ἰορδάνου κηρύσσων βάπτισμα μετανοίας εἰς ἄφεσιν ἁμαρτιῶν, <span style=
  "color:#b00e23">(4)</span> ὡς γέγραπται ἐν βίβλῳ λόγων Ἠσαΐου τοῦ προφήτου·
  Φωνὴ βοῶντος ἐν τῇ ἐρήμῳ· Ἑτοιμάσατε τὴν ὁδὸν κυρίου, εὐθείας ποιεῖτε τὰς
  τρίβους αὐτοῦ. <span style="color:#b00e23">(5)</span> πᾶσα φάραγξ
  πληρωθήσεται καὶ πᾶν ὄρος καὶ βουνὸς ταπεινωθήσεται, καὶ ἔσται τὰ σκολιὰ εἰς
  εὐθείαν καὶ αἱ τραχεῖαι εἰς ὁδοὺς λείας· <span style=
  "color:#b00e23">(6)</span> καὶ ὄψεται πᾶσα σὰρξ τὸ σωτήριον τοῦ θεοῦ.
  <span style="color:#b00e23">(7)</span> Ἔλεγεν οὖν τοῖς ἐκπορευομένοις ὄχλοις
  βαπτισθῆναι ὑπʼ αὐτοῦ· Γεννήματα ἐχιδνῶν, τίς ὑπέδειξεν ὑμῖν φυγεῖν ἀπὸ τῆς
  μελλούσης ὀργῆς; <span style="color:#b00e23">(8)</span> ποιήσατε οὖν καρποὺς
  ἀξίους τῆς μετανοίας· καὶ μὴ ἄρξησθε λέγειν ἐν ἑαυτοῖς· Πατέρα ἔχομεν τὸν
  Ἀβραάμ, λέγω γὰρ ὑμῖν ὅτι δύναται ὁ θεὸς ἐκ τῶν λίθων τούτων ἐγεῖραι τέκνα τῷ
  Ἀβραάμ. <span style="color:#b00e23">(9)</span> ἤδη δὲ καὶ ἡ ἀξίνη πρὸς τὴν
  ῥίζαν τῶν δένδρων κεῖται· πᾶν οὖν δένδρον μὴ ποιοῦν καρπὸν καλὸν ἐκκόπτεται
  καὶ εἰς πῦρ βάλλεται. <span style="color:#b00e23">(10)</span> Καὶ ἐπηρώτων
  αὐτὸν οἱ ὄχλοι λέγοντες· Τί οὖν ποιήσωμεν; <span style=
  "color:#b00e23">(11)</span> ἀποκριθεὶς δὲ ἔλεγεν αὐτοῖς· Ὁ ἔχων δύο χιτῶνας
  μεταδότω τῷ μὴ ἔχοντι, καὶ ὁ ἔχων βρώματα ὁμοίως ποιείτω. <span style=
  "color:#b00e23">(12)</span> ἦλθον δὲ καὶ τελῶναι βαπτισθῆναι καὶ εἶπαν πρὸς
  αὐτόν· Διδάσκαλε, τί ποιήσωμεν; <span style="color:#b00e23">(13)</span> ὁ δὲ
  εἶπεν πρὸς αὐτούς· Μηδὲν πλέον παρὰ τὸ διατεταγμένον ὑμῖν πράσσετε.
  <span style="color:#b00e23">(14)</span> ἐπηρώτων δὲ αὐτὸν καὶ στρατευόμενοι
  λέγοντες· Τί ποιήσωμεν καὶ ἡμεῖς; καὶ εἶπεν αὐτοῖς· Μηδένα διασείσητε μηδὲ
  συκοφαντήσητε, καὶ ἀρκεῖσθε τοῖς ὀψωνίοις ὑμῶν. <span style=
  "color:#b00e23">(15)</span> Προσδοκῶντος δὲ τοῦ λαοῦ καὶ διαλογιζομένων
  πάντων ἐν ταῖς καρδίαις αὐτῶν περὶ τοῦ Ἰωάννου, μήποτε αὐτὸς εἴη ὁ χριστός,
  <span style="color:#b00e23">(16)</span> ἀπεκρίνατο λέγων πᾶσιν ὁ Ἰωάννης· Ἐγὼ
  μὲν ὕδατι βαπτίζω ὑμᾶς· ἔρχεται δὲ ὁ ἰσχυρότερός μου, οὗ οὐκ εἰμὶ ἱκανὸς
  λῦσαι τὸν ἱμάντα τῶν ὑποδημάτων αὐτοῦ· αὐτὸς ὑμᾶς βαπτίσει ἐν πνεύματι ἁγίῳ
  καὶ πυρί· <span style="color:#b00e23">(17)</span> οὗ τὸ πτύον ἐν τῇ χειρὶ
  αὐτοῦ διακαθᾶραι τὴν ἅλωνα αὐτοῦ καὶ συναγαγεῖν τὸν σῖτον εἰς τὴν ἀποθήκην
  αὐτοῦ, τὸ δὲ ἄχυρον κατακαύσει πυρὶ ἀσβέστῳ. <span style=
  "color:#b00e23">(18)</span> Πολλὰ μὲν οὖν καὶ ἕτερα παρακαλῶν εὐηγγελίζετο
  τὸν λαόν· <span style="color:#b00e23">(19)</span> ὁ δὲ Ἡρῴδης ὁ τετραάρχης,
  ἐλεγχόμενος ὑπʼ αὐτοῦ περὶ Ἡρῳδιάδος τῆς γυναικὸς τοῦ ἀδελφοῦ αὐτοῦ καὶ περὶ
  πάντων ὧν ἐποίησεν πονηρῶν ὁ Ἡρῴδης, <span style="color:#b00e23">(20)</span>
  προσέθηκεν καὶ τοῦτο ἐπὶ πᾶσιν, καὶ κατέκλεισεν τὸν Ἰωάννην ἐν φυλακῇ.
  <span style="color:#b00e23">(21)</span> Ἐγένετο δὲ ἐν τῷ βαπτισθῆναι ἅπαντα
  τὸν λαὸν καὶ Ἰησοῦ βαπτισθέντος καὶ προσευχομένου ἀνεῳχθῆναι τὸν οὐρανὸν
  <span style="color:#b00e23">(22)</span> καὶ καταβῆναι τὸ πνεῦμα τὸ ἅγιον
  σωματικῷ εἴδει ὡς περιστερὰν ἐπʼ αὐτόν, καὶ φωνὴν ἐξ οὐρανοῦ γενέσθαι· Σὺ εἶ
  ὁ υἱός μου ὁ ἀγαπητός, ἐν σοὶ εὐδόκησα. <span style=
  "color:#b00e23">(23)</span> Καὶ αὐτὸς ἦν Ἰησοῦς ἀρχόμενος ὡσεὶ ἐτῶν
  τριάκοντα, ὢν υἱός, ὡς ἐνομίζετο, Ἰωσὴφ τοῦ Ἠλὶ <span style=
  "color:#b00e23">(24)</span> τοῦ Μαθθὰτ τοῦ Λευὶ τοῦ Μελχὶ τοῦ Ἰανναὶ τοῦ
  Ἰωσὴφ <span style="color:#b00e23">(25)</span> τοῦ Ματταθίου τοῦ Ἀμὼς τοῦ
  Ναοὺμ τοῦ Ἑσλὶ τοῦ Ναγγαὶ <span style="color:#b00e23">(26)</span> τοῦ Μάαθ
  τοῦ Ματταθίου τοῦ Σεμεῒν τοῦ Ἰωσὴχ τοῦ Ἰωδὰ <span style=
  "color:#b00e23">(27)</span> τοῦ Ἰωανὰν τοῦ Ῥησὰ τοῦ Ζοροβαβὲλ τοῦ Σαλαθιὴλ
  τοῦ Νηρὶ <span style="color:#b00e23">(28)</span> τοῦ Μελχὶ τοῦ Ἀδδὶ τοῦ Κωσὰμ
  τοῦ Ἐλμαδὰμ τοῦ Ἢρ <span style="color:#b00e23">(29)</span> τοῦ Ἰησοῦ τοῦ
  Ἐλιέζερ τοῦ Ἰωρὶμ τοῦ Μαθθὰτ τοῦ Λευὶ <span style="color:#b00e23">(30)</span>
  τοῦ Συμεὼν τοῦ Ἰούδα τοῦ Ἰωσὴφ τοῦ Ἰωνὰμ τοῦ Ἐλιακὶμ <span style=
  "color:#b00e23">(31)</span> τοῦ Μελεὰ τοῦ Μεννὰ τοῦ Ματταθὰ τοῦ Ναθὰμ τοῦ
  Δαυὶδ <span style="color:#b00e23">(32)</span> τοῦ Ἰεσσαὶ τοῦ Ἰωβὴλ τοῦ Βόος
  τοῦ Σαλὰ τοῦ Ναασσὼν <span style="color:#b00e23">(33)</span> τοῦ Ἀμιναδὰβ τοῦ
  Ἀδμὶν τοῦ Ἀρνὶ τοῦ Ἑσρὼμ τοῦ Φαρὲς τοῦ Ἰούδα <span style=
  "color:#b00e23">(34)</span> τοῦ Ἰακὼβ τοῦ Ἰσαὰκ τοῦ Ἀβραὰμ τοῦ Θάρα τοῦ Ναχὼρ
  <span style="color:#b00e23">(35)</span> τοῦ Σεροὺχ τοῦ Ῥαγαὺ τοῦ Φάλεκ τοῦ
  Ἔβερ τοῦ Σαλὰ <span style="color:#b00e23">(36)</span> τοῦ Καϊνὰμ τοῦ Ἀρφαξὰδ
  τοῦ Σὴμ τοῦ Νῶε τοῦ Λάμεχ <span style="color:#b00e23">(37)</span> τοῦ
  Μαθουσαλὰ τοῦ Ἑνὼχ τοῦ Ἰάρετ τοῦ Μαλελεὴλ τοῦ Καϊνὰμ <span style=
  "color:#b00e23">(38)</span> τοῦ Ἐνὼς τοῦ Σὴθ τοῦ Ἀδὰμ τοῦ θεοῦ.</p>

  <h3 id="gospel_of_st._luke4">4</h3>

  <p><span style="color:#b00e23">(1)</span> Ἰησοῦς δὲ πλήρης πνεύματος ἁγίου
  ὑπέστρεψεν ἀπὸ τοῦ Ἰορδάνου, καὶ ἤγετο ἐν τῷ πνεύματι ἐν τῇ ἐρήμῳ
  <span style="color:#b00e23">(2)</span> ἡμέρας τεσσεράκοντα πειραζόμενος ὑπὸ
  τοῦ διαβόλου. καὶ οὐκ ἔφαγεν οὐδὲν ἐν ταῖς ἡμέραις ἐκείναις, καὶ
  συντελεσθεισῶν αὐτῶν ἐπείνασεν. <span style="color:#b00e23">(3)</span> εἶπεν
  δὲ αὐτῷ ὁ διάβολος· Εἰ υἱὸς εἶ τοῦ θεοῦ, εἰπὲ τῷ λίθῳ τούτῳ ἵνα γένηται
  ἄρτος. <span style="color:#b00e23">(4)</span> καὶ ἀπεκρίθη πρὸς αὐτὸν ὁ
  Ἰησοῦς· Γέγραπται ὅτι Οὐκ ἐπʼ ἄρτῳ μόνῳ ζήσεται ὁ ἄνθρωπος. <span style=
  "color:#b00e23">(5)</span> Καὶ ἀναγαγὼν αὐτὸν ἔδειξεν αὐτῷ πάσας τὰς
  βασιλείας τῆς οἰκουμένης ἐν στιγμῇ χρόνου· <span style=
  "color:#b00e23">(6)</span> καὶ εἶπεν αὐτῷ ὁ διάβολος· Σοὶ δώσω τὴν ἐξουσίαν
  ταύτην ἅπασαν καὶ τὴν δόξαν αὐτῶν, ὅτι ἐμοὶ παραδέδοται καὶ ᾧ ἂν θέλω δίδωμι
  αὐτήν· <span style="color:#b00e23">(7)</span> σὺ οὖν ἐὰν προσκυνήσῃς ἐνώπιον
  ἐμοῦ, ἔσται σοῦ πᾶσα. <span style="color:#b00e23">(8)</span> καὶ ἀποκριθεὶς ὁ
  Ἰησοῦς εἶπεν αὐτῷ· Γέγραπται· Κύριον τὸν θεόν σου προσκυνήσεις καὶ αὐτῷ μόνῳ
  λατρεύσεις. <span style="color:#b00e23">(9)</span> Ἤγαγεν δὲ αὐτὸν εἰς
  Ἰερουσαλὴμ καὶ ἔστησεν ἐπὶ τὸ πτερύγιον τοῦ ἱεροῦ, καὶ εἶπεν αὐτῷ· Εἰ υἱὸς εἶ
  τοῦ θεοῦ, βάλε σεαυτὸν ἐντεῦθεν κάτω· <span style="color:#b00e23">(10)</span>
  γέγραπται γὰρ ὅτι Τοῖς ἀγγέλοις αὐτοῦ ἐντελεῖται περὶ σοῦ τοῦ διαφυλάξαι σε,
  <span style="color:#b00e23">(11)</span> καὶ ὅτι Ἐπὶ χειρῶν ἀροῦσίν σε μήποτε
  προσκόψῃς πρὸς λίθον τὸν πόδα σου. <span style="color:#b00e23">(12)</span>
  καὶ ἀποκριθεὶς εἶπεν αὐτῷ ὁ Ἰησοῦς ὅτι Εἴρηται· Οὐκ ἐκπειράσεις κύριον τὸν
  θεόν σου. <span style="color:#b00e23">(13)</span> καὶ συντελέσας πάντα
  πειρασμὸν ὁ διάβολος ἀπέστη ἀπʼ αὐτοῦ ἄχρι καιροῦ. <span style=
  "color:#b00e23">(14)</span> Καὶ ὑπέστρεψεν ὁ Ἰησοῦς ἐν τῇ δυνάμει τοῦ
  πνεύματος εἰς τὴν Γαλιλαίαν. καὶ φήμη ἐξῆλθεν καθʼ ὅλης τῆς περιχώρου περὶ
  αὐτοῦ. <span style="color:#b00e23">(15)</span> καὶ αὐτὸς ἐδίδασκεν ἐν ταῖς
  συναγωγαῖς αὐτῶν, δοξαζόμενος ὑπὸ πάντων. <span style=
  "color:#b00e23">(16)</span> Καὶ ἦλθεν εἰς Ναζαρά, οὗ ἦν τεθραμμένος, καὶ
  εἰσῆλθεν κατὰ τὸ εἰωθὸς αὐτῷ ἐν τῇ ἡμέρᾳ τῶν σαββάτων εἰς τὴν συναγωγήν, καὶ
  ἀνέστη ἀναγνῶναι. <span style="color:#b00e23">(17)</span> καὶ ἐπεδόθη αὐτῷ
  βιβλίον τοῦ προφήτου Ἠσαΐου καὶ ἀναπτύξας τὸ βιβλίον εὗρεν τὸν τόπον οὗ ἦν
  γεγραμμένον· <span style="color:#b00e23">(18)</span> Πνεῦμα κυρίου ἐπʼ ἐμέ,
  οὗ εἵνεκεν ἔχρισέν με εὐαγγελίσασθαι πτωχοῖς, ἀπέσταλκέν με κηρύξαι
  αἰχμαλώτοις ἄφεσιν καὶ τυφλοῖς ἀνάβλεψιν, ἀποστεῖλαι τεθραυσμένους ἐν ἀφέσει,
  <span style="color:#b00e23">(19)</span> κηρύξαι ἐνιαυτὸν κυρίου δεκτόν.
  <span style="color:#b00e23">(20)</span> καὶ πτύξας τὸ βιβλίον ἀποδοὺς τῷ
  ὑπηρέτῃ ἐκάθισεν· καὶ πάντων οἱ ὀφθαλμοὶ ἐν τῇ συναγωγῇ ἦσαν ἀτενίζοντες
  αὐτῷ. <span style="color:#b00e23">(21)</span> ἤρξατο δὲ λέγειν πρὸς αὐτοὺς
  ὅτι Σήμερον πεπλήρωται ἡ γραφὴ αὕτη ἐν τοῖς ὠσὶν ὑμῶν. <span style=
  "color:#b00e23">(22)</span> καὶ πάντες ἐμαρτύρουν αὐτῷ καὶ ἐθαύμαζον ἐπὶ τοῖς
  λόγοις τῆς χάριτος τοῖς ἐκπορευομένοις ἐκ τοῦ στόματος αὐτοῦ, καὶ ἔλεγον·
  Οὐχὶ υἱός ἐστιν Ἰωσὴφ οὗτος; <span style="color:#b00e23">(23)</span> καὶ
  εἶπεν πρὸς αὐτούς· Πάντως ἐρεῖτέ μοι τὴν παραβολὴν ταύτην· Ἰατρέ, θεράπευσον
  σεαυτόν· ὅσα ἠκούσαμεν γενόμενα εἰς τὴν Καφαρναοὺμ ποίησον καὶ ὧδε ἐν τῇ
  πατρίδι σου. <span style="color:#b00e23">(24)</span> εἶπεν δέ· Ἀμὴν λέγω ὑμῖν
  ὅτι οὐδεὶς προφήτης δεκτός ἐστιν ἐν τῇ πατρίδι αὐτοῦ. <span style=
  "color:#b00e23">(25)</span> ἐπʼ ἀληθείας δὲ λέγω ὑμῖν, πολλαὶ χῆραι ἦσαν ἐν
  ταῖς ἡμέραις Ἠλίου ἐν τῷ Ἰσραήλ, ὅτε ἐκλείσθη ὁ οὐρανὸς ἐπὶ ἔτη τρία καὶ
  μῆνας ἕξ, ὡς ἐγένετο λιμὸς μέγας ἐπὶ πᾶσαν τὴν γῆν, <span style=
  "color:#b00e23">(26)</span> καὶ πρὸς οὐδεμίαν αὐτῶν ἐπέμφθη Ἠλίας εἰ μὴ εἰς
  Σάρεπτα τῆς Σιδωνίας πρὸς γυναῖκα χήραν. <span style=
  "color:#b00e23">(27)</span> καὶ πολλοὶ λεπροὶ ἦσαν ἐν τῷ Ἰσραὴλ ἐπὶ Ἐλισαίου
  τοῦ προφήτου, καὶ οὐδεὶς αὐτῶν ἐκαθαρίσθη, εἰ μὴ Ναιμὰν ὁ Σύρος. <span style=
  "color:#b00e23">(28)</span> καὶ ἐπλήσθησαν πάντες θυμοῦ ἐν τῇ συναγωγῇ
  ἀκούοντες ταῦτα, <span style="color:#b00e23">(29)</span> καὶ ἀναστάντες
  ἐξέβαλον αὐτὸν ἔξω τῆς πόλεως, καὶ ἤγαγον αὐτὸν ἕως ὀφρύος τοῦ ὄρους ἐφʼ οὗ ἡ
  πόλις ᾠκοδόμητο αὐτῶν, ὥστε κατακρημνίσαι αὐτόν· <span style=
  "color:#b00e23">(30)</span> αὐτὸς δὲ διελθὼν διὰ μέσου αὐτῶν ἐπορεύετο.
  <span style="color:#b00e23">(31)</span> Καὶ κατῆλθεν εἰς Καφαρναοὺμ πόλιν τῆς
  Γαλιλαίας. καὶ ἦν διδάσκων αὐτοὺς ἐν τοῖς σάββασιν· <span style=
  "color:#b00e23">(32)</span> καὶ ἐξεπλήσσοντο ἐπὶ τῇ διδαχῇ αὐτοῦ, ὅτι ἐν
  ἐξουσίᾳ ἦν ὁ λόγος αὐτοῦ. <span style="color:#b00e23">(33)</span> καὶ ἐν τῇ
  συναγωγῇ ἦν ἄνθρωπος ἔχων πνεῦμα δαιμονίου ἀκαθάρτου, καὶ ἀνέκραξεν φωνῇ
  μεγάλῃ· <span style="color:#b00e23">(34)</span> Ἔα, τί ἡμῖν καὶ σοί, Ἰησοῦ
  Ναζαρηνέ; ἦλθες ἀπολέσαι ἡμᾶς; οἶδά σε τίς εἶ, ὁ ἅγιος τοῦ θεοῦ. <span style=
  "color:#b00e23">(35)</span> καὶ ἐπετίμησεν αὐτῷ ὁ Ἰησοῦς λέγων· Φιμώθητι καὶ
  ἔξελθε ἀπʼ αὐτοῦ. καὶ ῥίψαν αὐτὸν τὸ δαιμόνιον εἰς τὸ μέσον ἐξῆλθεν ἀπʼ αὐτοῦ
  μηδὲν βλάψαν αὐτόν. <span style="color:#b00e23">(36)</span> καὶ ἐγένετο
  θάμβος ἐπὶ πάντας, καὶ συνελάλουν πρὸς ἀλλήλους λέγοντες· Τίς ὁ λόγος οὗτος
  ὅτι ἐν ἐξουσίᾳ καὶ δυνάμει ἐπιτάσσει τοῖς ἀκαθάρτοις πνεύμασιν, καὶ
  ἐξέρχονται; <span style="color:#b00e23">(37)</span> καὶ ἐξεπορεύετο ἦχος περὶ
  αὐτοῦ εἰς πάντα τόπον τῆς περιχώρου. <span style="color:#b00e23">(38)</span>
  Ἀναστὰς δὲ ἀπὸ τῆς συναγωγῆς εἰσῆλθεν εἰς τὴν οἰκίαν Σίμωνος. πενθερὰ δὲ τοῦ
  Σίμωνος ἦν συνεχομένη πυρετῷ μεγάλῳ, καὶ ἠρώτησαν αὐτὸν περὶ αὐτῆς.
  <span style="color:#b00e23">(39)</span> καὶ ἐπιστὰς ἐπάνω αὐτῆς ἐπετίμησεν τῷ
  πυρετῷ, καὶ ἀφῆκεν αὐτήν· παραχρῆμα δὲ ἀναστᾶσα διηκόνει αὐτοῖς. <span style=
  "color:#b00e23">(40)</span> Δύνοντος δὲ τοῦ ἡλίου ἅπαντες ὅσοι εἶχον
  ἀσθενοῦντας νόσοις ποικίλαις ἤγαγον αὐτοὺς πρὸς αὐτόν· ὁ δὲ ἑνὶ ἑκάστῳ αὐτῶν
  τὰς χεῖρας ἐπιτιθεὶς ἐθεράπευεν αὐτούς. <span style=
  "color:#b00e23">(41)</span> ἐξήρχετο δὲ καὶ δαιμόνια ἀπὸ πολλῶν κραυγάζοντα
  καὶ λέγοντα ὅτι Σὺ εἶ ὁ υἱὸς τοῦ θεοῦ. καὶ ἐπιτιμῶν οὐκ εἴα αὐτὰ λαλεῖν, ὅτι
  ᾔδεισαν τὸν χριστὸν αὐτὸν εἶναι. <span style="color:#b00e23">(42)</span>
  Γενομένης δὲ ἡμέρας ἐξελθὼν ἐπορεύθη εἰς ἔρημον τόπον· καὶ οἱ ὄχλοι ἐπεζήτουν
  αὐτόν, καὶ ἦλθον ἕως αὐτοῦ, καὶ κατεῖχον αὐτὸν τοῦ μὴ πορεύεσθαι ἀπʼ αὐτῶν.
  <span style="color:#b00e23">(43)</span> ὁ δὲ εἶπεν πρὸς αὐτοὺς ὅτι Καὶ ταῖς
  ἑτέραις πόλεσιν εὐαγγελίσασθαί με δεῖ τὴν βασιλείαν τοῦ θεοῦ, ὅτι ἐπὶ τοῦτο
  ἀπεστάλην. <span style="color:#b00e23">(44)</span> καὶ ἦν κηρύσσων εἰς τὰς
  συναγωγὰς τῆς Ἰουδαίας.</p>

  <h3 id="gospel_of_st._luke5">5</h3>

  <p><span style="color:#b00e23">(1)</span> Ἐγένετο δὲ ἐν τῷ τὸν ὄχλον
  ἐπικεῖσθαι αὐτῷ καὶ ἀκούειν τὸν λόγον τοῦ θεοῦ καὶ αὐτὸς ἦν ἑστὼς παρὰ τὴν
  λίμνην Γεννησαρέτ, <span style="color:#b00e23">(2)</span> καὶ εἶδεν δύο πλοῖα
  ἑστῶτα παρὰ τὴν λίμνην, οἱ δὲ ἁλιεῖς ἀπʼ αὐτῶν ἀποβάντες ἔπλυνον τὰ δίκτυα.
  <span style="color:#b00e23">(3)</span> ἐμβὰς δὲ εἰς ἓν τῶν πλοίων, ὃ ἦν
  Σίμωνος, ἠρώτησεν αὐτὸν ἀπὸ τῆς γῆς ἐπαναγαγεῖν ὀλίγον, καθίσας δὲ ἐκ τοῦ
  πλοίου ἐδίδασκεν τοὺς ὄχλους. <span style="color:#b00e23">(4)</span> ὡς δὲ
  ἐπαύσατο λαλῶν, εἶπεν πρὸς τὸν Σίμωνα· Ἐπανάγαγε εἰς τὸ βάθος καὶ χαλάσατε τὰ
  δίκτυα ὑμῶν εἰς ἄγραν. <span style="color:#b00e23">(5)</span> καὶ ἀποκριθεὶς
  Σίμων εἶπεν· Ἐπιστάτα, διʼ ὅλης νυκτὸς κοπιάσαντες οὐδὲν ἐλάβομεν, ἐπὶ δὲ τῷ
  ῥήματί σου χαλάσω τὰ δίκτυα. <span style="color:#b00e23">(6)</span> καὶ τοῦτο
  ποιήσαντες συνέκλεισαν πλῆθος ἰχθύων πολύ, διερρήσσετο δὲ τὰ δίκτυα αὐτῶν.
  <span style="color:#b00e23">(7)</span> καὶ κατένευσαν τοῖς μετόχοις ἐν τῷ
  ἑτέρῳ πλοίῳ τοῦ ἐλθόντας συλλαβέσθαι αὐτοῖς· καὶ ἦλθον, καὶ ἔπλησαν ἀμφότερα
  τὰ πλοῖα ὥστε βυθίζεσθαι αὐτά. <span style="color:#b00e23">(8)</span> ἰδὼν δὲ
  Σίμων Πέτρος προσέπεσεν τοῖς γόνασιν Ἰησοῦ λέγων· Ἔξελθε ἀπʼ ἐμοῦ, ὅτι ἀνὴρ
  ἁμαρτωλός εἰμι, κύριε· <span style="color:#b00e23">(9)</span> θάμβος γὰρ
  περιέσχεν αὐτὸν καὶ πάντας τοὺς σὺν αὐτῷ ἐπὶ τῇ ἄγρᾳ τῶν ἰχθύων ὧν συνέλαβον,
  <span style="color:#b00e23">(10)</span> ὁμοίως δὲ καὶ Ἰάκωβον καὶ Ἰωάννην
  υἱοὺς Ζεβεδαίου, οἳ ἦσαν κοινωνοὶ τῷ Σίμωνι. καὶ εἶπεν πρὸς τὸν Σίμωνα ὁ
  Ἰησοῦς· Μὴ φοβοῦ· ἀπὸ τοῦ νῦν ἀνθρώπους ἔσῃ ζωγρῶν. <span style=
  "color:#b00e23">(11)</span> καὶ καταγαγόντες τὰ πλοῖα ἐπὶ τὴν γῆν ἀφέντες
  πάντα ἠκολούθησαν αὐτῷ. <span style="color:#b00e23">(12)</span> Καὶ ἐγένετο
  ἐν τῷ εἶναι αὐτὸν ἐν μιᾷ τῶν πόλεων καὶ ἰδοὺ ἀνὴρ πλήρης λέπρας· καὶ ἰδὼν τὸν
  Ἰησοῦν πεσὼν ἐπὶ πρόσωπον ἐδεήθη αὐτοῦ λέγων· Κύριε, ἐὰν θέλῃς δύνασαί με
  καθαρίσαι. <span style="color:#b00e23">(13)</span> καὶ ἐκτείνας τὴν χεῖρα
  ἥψατο αὐτοῦ εἰπών· Θέλω, καθαρίσθητι· καὶ εὐθέως ἡ λέπρα ἀπῆλθεν ἀπʼ αὐτοῦ.
  <span style="color:#b00e23">(14)</span> καὶ αὐτὸς παρήγγειλεν αὐτῷ μηδενὶ
  εἰπεῖν, ἀλλὰ ἀπελθὼν δεῖξον σεαυτὸν τῷ ἱερεῖ, καὶ προσένεγκε περὶ τοῦ
  καθαρισμοῦ σου καθὼς προσέταξεν Μωϋσῆς εἰς μαρτύριον αὐτοῖς. <span style=
  "color:#b00e23">(15)</span> διήρχετο δὲ μᾶλλον ὁ λόγος περὶ αὐτοῦ, καὶ
  συνήρχοντο ὄχλοι πολλοὶ ἀκούειν καὶ θεραπεύεσθαι ἀπὸ τῶν ἀσθενειῶν αὐτῶν·
  <span style="color:#b00e23">(16)</span> αὐτὸς δὲ ἦν ὑποχωρῶν ἐν ταῖς ἐρήμοις
  καὶ προσευχόμενος. <span style="color:#b00e23">(17)</span> Καὶ ἐγένετο ἐν μιᾷ
  τῶν ἡμερῶν καὶ αὐτὸς ἦν διδάσκων, καὶ ἦσαν καθήμενοι Φαρισαῖοι καὶ
  νομοδιδάσκαλοι οἳ ἦσαν ἐληλυθότες ἐκ πάσης κώμης τῆς Γαλιλαίας καὶ Ἰουδαίας
  καὶ Ἰερουσαλήμ· καὶ δύναμις κυρίου ἦν εἰς τὸ ἰᾶσθαι αὐτόν. <span style=
  "color:#b00e23">(18)</span> καὶ ἰδοὺ ἄνδρες φέροντες ἐπὶ κλίνης ἄνθρωπον ὃς
  ἦν παραλελυμένος, καὶ ἐζήτουν αὐτὸν εἰσενεγκεῖν καὶ θεῖναι ἐνώπιον αὐτοῦ.
  <span style="color:#b00e23">(19)</span> καὶ μὴ εὑρόντες ποίας εἰσενέγκωσιν
  αὐτὸν διὰ τὸν ὄχλον ἀναβάντες ἐπὶ τὸ δῶμα διὰ τῶν κεράμων καθῆκαν αὐτὸν σὺν
  τῷ κλινιδίῳ εἰς τὸ μέσον ἔμπροσθεν τοῦ Ἰησοῦ. <span style=
  "color:#b00e23">(20)</span> καὶ ἰδὼν τὴν πίστιν αὐτῶν εἶπεν· Ἄνθρωπε,
  ἀφέωνταί σοι αἱ ἁμαρτίαι σου. <span style="color:#b00e23">(21)</span> καὶ
  ἤρξαντο διαλογίζεσθαι οἱ γραμματεῖς καὶ οἱ Φαρισαῖοι λέγοντες· Τίς ἐστιν
  οὗτος ὃς λαλεῖ βλασφημίας; τίς δύναται ἁμαρτίας ἀφεῖναι εἰ μὴ μόνος ὁ θεός;
  <span style="color:#b00e23">(22)</span> ἐπιγνοὺς δὲ ὁ Ἰησοῦς τοὺς
  διαλογισμοὺς αὐτῶν ἀποκριθεὶς εἶπεν πρὸς αὐτούς· Τί διαλογίζεσθε ἐν ταῖς
  καρδίαις ὑμῶν; <span style="color:#b00e23">(23)</span> τί ἐστιν εὐκοπώτερον,
  εἰπεῖν· Ἀφέωνταί σοι αἱ ἁμαρτίαι σου, ἢ εἰπεῖν· Ἔγειρε καὶ περιπάτει;
  <span style="color:#b00e23">(24)</span> ἵνα δὲ εἰδῆτε ὅτι ὁ υἱὸς τοῦ ἀνθρώπου
  ἐξουσίαν ἔχει ἐπὶ τῆς γῆς ἀφιέναι ἁμαρτίας—εἶπεν τῷ παραλελυμένῳ· Σοὶ λέγω,
  ἔγειρε καὶ ἄρας τὸ κλινίδιόν σου πορεύου εἰς τὸν οἶκόν σου. <span style=
  "color:#b00e23">(25)</span> καὶ παραχρῆμα ἀναστὰς ἐνώπιον αὐτῶν, ἄρας ἐφʼ ὃ
  κατέκειτο, ἀπῆλθεν εἰς τὸν οἶκον αὐτοῦ δοξάζων τὸν θεόν. <span style=
  "color:#b00e23">(26)</span> καὶ ἔκστασις ἔλαβεν ἅπαντας καὶ ἐδόξαζον τὸν
  θεόν, καὶ ἐπλήσθησαν φόβου λέγοντες ὅτι Εἴδομεν παράδοξα σήμερον.
  <span style="color:#b00e23">(27)</span> Καὶ μετὰ ταῦτα ἐξῆλθεν καὶ ἐθεάσατο
  τελώνην ὀνόματι Λευὶν καθήμενον ἐπὶ τὸ τελώνιον, καὶ εἶπεν αὐτῷ· Ἀκολούθει
  μοι. <span style="color:#b00e23">(28)</span> καὶ καταλιπὼν πάντα ἀναστὰς
  ἠκολούθει αὐτῷ. <span style="color:#b00e23">(29)</span> Καὶ ἐποίησεν δοχὴν
  μεγάλην Λευὶς αὐτῷ ἐν τῇ οἰκίᾳ αὐτοῦ· καὶ ἦν ὄχλος πολὺς τελωνῶν καὶ ἄλλων οἳ
  ἦσαν μετʼ αὐτῶν κατακείμενοι. <span style="color:#b00e23">(30)</span> καὶ
  ἐγόγγυζον οἱ Φαρισαῖοι καὶ οἱ γραμματεῖς αὐτῶν πρὸς τοὺς μαθητὰς αὐτοῦ
  λέγοντες· Διὰ τί μετὰ τῶν τελωνῶν καὶ ἁμαρτωλῶν ἐσθίετε καὶ πίνετε;
  <span style="color:#b00e23">(31)</span> καὶ ἀποκριθεὶς ὁ Ἰησοῦς εἶπεν πρὸς
  αὐτούς· Οὐ χρείαν ἔχουσιν οἱ ὑγιαίνοντες ἰατροῦ ἀλλὰ οἱ κακῶς ἔχοντες·
  <span style="color:#b00e23">(32)</span> οὐκ ἐλήλυθα καλέσαι δικαίους ἀλλὰ
  ἁμαρτωλοὺς εἰς μετάνοιαν. <span style="color:#b00e23">(33)</span> Οἱ δὲ εἶπαν
  πρὸς αὐτόν· Οἱ μαθηταὶ Ἰωάννου νηστεύουσιν πυκνὰ καὶ δεήσεις ποιοῦνται,
  ὁμοίως καὶ οἱ τῶν Φαρισαίων, οἱ δὲ σοὶ ἐσθίουσιν καὶ πίνουσιν. <span style=
  "color:#b00e23">(34)</span> ὁ δὲ εἶπεν πρὸς αὐτούς· Μὴ δύνασθε τοὺς υἱοὺς τοῦ
  νυμφῶνος ἐν ᾧ ὁ νυμφίος μετʼ αὐτῶν ἐστιν ποιῆσαι νηστεῦσαι; <span style=
  "color:#b00e23">(35)</span> ἐλεύσονται δὲ ἡμέραι, καὶ ὅταν ἀπαρθῇ ἀπʼ αὐτῶν ὁ
  νυμφίος τότε νηστεύσουσιν ἐν ἐκείναις ταῖς ἡμέραις. <span style=
  "color:#b00e23">(36)</span> ἔλεγεν δὲ καὶ παραβολὴν πρὸς αὐτοὺς ὅτι Οὐδεὶς
  ἐπίβλημα ἀπὸ ἱματίου καινοῦ σχίσας ἐπιβάλλει ἐπὶ ἱμάτιον παλαιόν· εἰ δὲ μήγε,
  καὶ τὸ καινὸν σχίσει καὶ τῷ παλαιῷ οὐ συμφωνήσει τὸ ἐπίβλημα τὸ ἀπὸ τοῦ
  καινοῦ. <span style="color:#b00e23">(37)</span> καὶ οὐδεὶς βάλλει οἶνον νέον
  εἰς ἀσκοὺς παλαιούς· εἰ δὲ μήγε, ῥήξει ὁ οἶνος ὁ νέος τοὺς ἀσκούς, καὶ αὐτὸς
  ἐκχυθήσεται καὶ οἱ ἀσκοὶ ἀπολοῦνται· <span style="color:#b00e23">(38)</span>
  ἀλλὰ οἶνον νέον εἰς ἀσκοὺς καινοὺς βλητέον. <span style=
  "color:#b00e23">(39)</span> καὶ οὐδεὶς πιὼν παλαιὸν θέλει νέον· λέγει γάρ· Ὁ
  παλαιὸς χρηστός ἐστιν.</p>

  <h3 id="gospel_of_st._luke6">6</h3>

  <p><span style="color:#b00e23">(1)</span> Ἐγένετο δὲ ἐν σαββάτῳ διαπορεύεσθαι
  αὐτὸν διὰ σπορίμων, καὶ ἔτιλλον οἱ μαθηταὶ αὐτοῦ καὶ ἤσθιον τοὺς στάχυας
  ψώχοντες ταῖς χερσίν. <span style="color:#b00e23">(2)</span> τινὲς δὲ τῶν
  Φαρισαίων εἶπαν· Τί ποιεῖτε ὃ οὐκ ἔξεστιν τοῖς σάββασιν; <span style=
  "color:#b00e23">(3)</span> καὶ ἀποκριθεὶς πρὸς αὐτοὺς εἶπεν ὁ Ἰησοῦς· Οὐδὲ
  τοῦτο ἀνέγνωτε ὃ ἐποίησεν Δαυὶδ ὁπότε ἐπείνασεν αὐτὸς καὶ οἱ μετʼ αὐτοῦ
  ὄντες; <span style="color:#b00e23">(4)</span> ὡς εἰσῆλθεν εἰς τὸν οἶκον τοῦ
  θεοῦ καὶ τοὺς ἄρτους τῆς προθέσεως λαβὼν ἔφαγεν καὶ ἔδωκεν τοῖς μετʼ αὐτοῦ,
  οὓς οὐκ ἔξεστιν φαγεῖν εἰ μὴ μόνους τοὺς ἱερεῖς; <span style=
  "color:#b00e23">(5)</span> καὶ ἔλεγεν αὐτοῖς· Κύριός ἐστιν τοῦ σαββάτου ὁ
  υἱὸς τοῦ ἀνθρώπου. <span style="color:#b00e23">(6)</span> Ἐγένετο δὲ ἐν ἑτέρῳ
  σαββάτῳ εἰσελθεῖν αὐτὸν εἰς τὴν συναγωγὴν καὶ διδάσκειν· καὶ ἦν ἄνθρωπος ἐκεῖ
  καὶ ἡ χεὶρ αὐτοῦ ἡ δεξιὰ ἦν ξηρά· <span style="color:#b00e23">(7)</span>
  παρετηροῦντο δὲ οἱ γραμματεῖς καὶ οἱ Φαρισαῖοι εἰ ἐν τῷ σαββάτῳ θεραπεύει,
  ἵνα εὕρωσιν κατηγορεῖν αὐτοῦ. <span style="color:#b00e23">(8)</span> αὐτὸς δὲ
  ᾔδει τοὺς διαλογισμοὺς αὐτῶν, εἶπεν δὲ τῷ ἀνδρὶ τῷ ξηρὰν ἔχοντι τὴν χεῖρα·
  Ἔγειρε καὶ στῆθι εἰς τὸ μέσον· καὶ ἀναστὰς ἔστη. <span style=
  "color:#b00e23">(9)</span> εἶπεν δὲ ὁ Ἰησοῦς πρὸς αὐτούς· Ἐπερωτῶ ὑμᾶς, εἰ
  ἔξεστιν τῷ σαββάτῳ ἀγαθοποιῆσαι ἢ κακοποιῆσαι, ψυχὴν σῶσαι ἢ ἀπολέσαι;
  <span style="color:#b00e23">(10)</span> καὶ περιβλεψάμενος πάντας αὐτοὺς
  εἶπεν αὐτῷ· Ἔκτεινον τὴν χεῖρά σου· ὁ δὲ ἐποίησεν, καὶ ἀπεκατεστάθη ἡ χεὶρ
  αὐτοῦ. <span style="color:#b00e23">(11)</span> αὐτοὶ δὲ ἐπλήσθησαν ἀνοίας,
  καὶ διελάλουν πρὸς ἀλλήλους τί ἂν ποιήσαιεν τῷ Ἰησοῦ. <span style=
  "color:#b00e23">(12)</span> Ἐγένετο δὲ ἐν ταῖς ἡμέραις ταύταις ἐξελθεῖν αὐτὸν
  εἰς τὸ ὄρος προσεύξασθαι, καὶ ἦν διανυκτερεύων ἐν τῇ προσευχῇ τοῦ θεοῦ.
  <span style="color:#b00e23">(13)</span> καὶ ὅτε ἐγένετο ἡμέρα, προσεφώνησεν
  τοὺς μαθητὰς αὐτοῦ, καὶ ἐκλεξάμενος ἀπʼ αὐτῶν δώδεκα, οὓς καὶ ἀποστόλους
  ὠνόμασεν, <span style="color:#b00e23">(14)</span> Σίμωνα ὃν καὶ ὠνόμασεν
  Πέτρον καὶ Ἀνδρέαν τὸν ἀδελφὸν αὐτοῦ καὶ Ἰάκωβον καὶ Ἰωάννην καὶ Φίλιππον καὶ
  Βαρθολομαῖον <span style="color:#b00e23">(15)</span> καὶ Μαθθαῖον καὶ Θωμᾶν
  καὶ Ἰάκωβον Ἁλφαίου καὶ Σίμωνα τὸν καλούμενον Ζηλωτὴν <span style=
  "color:#b00e23">(16)</span> καὶ Ἰούδαν Ἰακώβου καὶ Ἰούδαν Ἰσκαριὼθ ὃς ἐγένετο
  προδότης. <span style="color:#b00e23">(17)</span> Καὶ καταβὰς μετʼ αὐτῶν ἔστη
  ἐπὶ τόπου πεδινοῦ, καὶ ὄχλος πολὺς μαθητῶν αὐτοῦ, καὶ πλῆθος πολὺ τοῦ λαοῦ
  ἀπὸ πάσης τῆς Ἰουδαίας καὶ Ἰερουσαλὴμ καὶ τῆς παραλίου Τύρου καὶ Σιδῶνος,
  <span style="color:#b00e23">(18)</span> οἳ ἦλθον ἀκοῦσαι αὐτοῦ καὶ ἰαθῆναι
  ἀπὸ τῶν νόσων αὐτῶν· καὶ οἱ ἐνοχλούμενοι ἀπὸ πνευμάτων ἀκαθάρτων
  ἐθεραπεύοντο· <span style="color:#b00e23">(19)</span> καὶ πᾶς ὁ ὄχλος ἐζήτουν
  ἅπτεσθαι αὐτοῦ, ὅτι δύναμις παρʼ αὐτοῦ ἐξήρχετο καὶ ἰᾶτο πάντας. <span style=
  "color:#b00e23">(20)</span> Καὶ αὐτὸς ἐπάρας τοὺς ὀφθαλμοὺς αὐτοῦ εἰς τοὺς
  μαθητὰς αὐτοῦ ἔλεγεν· Μακάριοι οἱ πτωχοί, ὅτι ὑμετέρα ἐστὶν ἡ βασιλεία τοῦ
  θεοῦ. <span style="color:#b00e23">(21)</span> μακάριοι οἱ πεινῶντες νῦν, ὅτι
  χορτασθήσεσθε. μακάριοι οἱ κλαίοντες νῦν, ὅτι γελάσετε. <span style=
  "color:#b00e23">(22)</span> Μακάριοί ἐστε ὅταν μισήσωσιν ὑμᾶς οἱ ἄνθρωποι,
  καὶ ὅταν ἀφορίσωσιν ὑμᾶς καὶ ὀνειδίσωσιν καὶ ἐκβάλωσιν τὸ ὄνομα ὑμῶν ὡς
  πονηρὸν ἕνεκα τοῦ υἱοῦ τοῦ ἀνθρώπου· <span style="color:#b00e23">(23)</span>
  χάρητε ἐν ἐκείνῃ τῇ ἡμέρᾳ καὶ σκιρτήσατε, ἰδοὺ γὰρ ὁ μισθὸς ὑμῶν πολὺς ἐν τῷ
  οὐρανῷ· κατὰ τὰ αὐτὰ γὰρ ἐποίουν τοῖς προφήταις οἱ πατέρες αὐτῶν.
  <span style="color:#b00e23">(24)</span> πλὴν οὐαὶ ὑμῖν τοῖς πλουσίοις, ὅτι
  ἀπέχετε τὴν παράκλησιν ὑμῶν. <span style="color:#b00e23">(25)</span> οὐαὶ
  ὑμῖν, οἱ ἐμπεπλησμένοι νῦν, ὅτι πεινάσετε. οὐαί, οἱ γελῶντες νῦν, ὅτι
  πενθήσετε καὶ κλαύσετε. <span style="color:#b00e23">(26)</span> Οὐαὶ ὅταν
  καλῶς ὑμᾶς εἴπωσιν πάντες οἱ ἄνθρωποι, κατὰ τὰ αὐτὰ γὰρ ἐποίουν τοῖς
  ψευδοπροφήταις οἱ πατέρες αὐτῶν. <span style="color:#b00e23">(27)</span> Ἀλλὰ
  ὑμῖν λέγω τοῖς ἀκούουσιν, ἀγαπᾶτε τοὺς ἐχθροὺς ὑμῶν, καλῶς ποιεῖτε τοῖς
  μισοῦσιν ὑμᾶς, <span style="color:#b00e23">(28)</span> εὐλογεῖτε τοὺς
  καταρωμένους ὑμᾶς, προσεύχεσθε περὶ τῶν ἐπηρεαζόντων ὑμᾶς. <span style=
  "color:#b00e23">(29)</span> τῷ τύπτοντί σε ἐπὶ τὴν σιαγόνα πάρεχε καὶ τὴν
  ἄλλην, καὶ ἀπὸ τοῦ αἴροντός σου τὸ ἱμάτιον καὶ τὸν χιτῶνα μὴ κωλύσῃς.
  <span style="color:#b00e23">(30)</span> παντὶ αἰτοῦντί σε δίδου, καὶ ἀπὸ τοῦ
  αἴροντος τὰ σὰ μὴ ἀπαίτει. <span style="color:#b00e23">(31)</span> καὶ καθὼς
  θέλετε ἵνα ποιῶσιν ὑμῖν οἱ ἄνθρωποι, ποιεῖτε αὐτοῖς ὁμοίως. <span style=
  "color:#b00e23">(32)</span> Καὶ εἰ ἀγαπᾶτε τοὺς ἀγαπῶντας ὑμᾶς, ποία ὑμῖν
  χάρις ἐστίν; καὶ γὰρ οἱ ἁμαρτωλοὶ τοὺς ἀγαπῶντας αὐτοὺς ἀγαπῶσιν.
  <span style="color:#b00e23">(33)</span> καὶ ἐὰν ἀγαθοποιῆτε τοὺς
  ἀγαθοποιοῦντας ὑμᾶς, ποία ὑμῖν χάρις ἐστίν; καὶ οἱ ἁμαρτωλοὶ τὸ αὐτὸ
  ποιοῦσιν. <span style="color:#b00e23">(34)</span> καὶ ἐὰν δανίσητε παρʼ ὧν
  ἐλπίζετε λαβεῖν, ποία ὑμῖν χάρις ἐστίν; καὶ ἁμαρτωλοὶ ἁμαρτωλοῖς δανίζουσιν
  ἵνα ἀπολάβωσιν τὰ ἴσα. <span style="color:#b00e23">(35)</span> πλὴν ἀγαπᾶτε
  τοὺς ἐχθροὺς ὑμῶν καὶ ἀγαθοποιεῖτε καὶ δανίζετε μηδὲν ἀπελπίζοντες· καὶ ἔσται
  ὁ μισθὸς ὑμῶν πολύς, καὶ ἔσεσθε υἱοὶ Ὑψίστου, ὅτι αὐτὸς χρηστός ἐστιν ἐπὶ
  τοὺς ἀχαρίστους καὶ πονηρούς. <span style="color:#b00e23">(36)</span> γίνεσθε
  οἰκτίρμονες καθὼς ὁ πατὴρ ὑμῶν οἰκτίρμων ἐστίν· <span style=
  "color:#b00e23">(37)</span> Καὶ μὴ κρίνετε, καὶ οὐ μὴ κριθῆτε· καὶ μὴ
  καταδικάζετε, καὶ οὐ μὴ καταδικασθῆτε. ἀπολύετε, καὶ ἀπολυθήσεσθε·
  <span style="color:#b00e23">(38)</span> δίδοτε, καὶ δοθήσεται ὑμῖν· μέτρον
  καλὸν πεπιεσμένον σεσαλευμένον ὑπερεκχυννόμενον δώσουσιν εἰς τὸν κόλπον ὑμῶν·
  ᾧ γὰρ μέτρῳ μετρεῖτε ἀντιμετρηθήσεται ὑμῖν. <span style=
  "color:#b00e23">(39)</span> Εἶπεν δὲ καὶ παραβολὴν αὐτοῖς· Μήτι δύναται
  τυφλὸς τυφλὸν ὁδηγεῖν; οὐχὶ ἀμφότεροι εἰς βόθυνον ἐμπεσοῦνται; <span style=
  "color:#b00e23">(40)</span> οὐκ ἔστιν μαθητὴς ὑπὲρ τὸν διδάσκαλον,
  κατηρτισμένος δὲ πᾶς ἔσται ὡς ὁ διδάσκαλος αὐτοῦ. <span style=
  "color:#b00e23">(41)</span> τί δὲ βλέπεις τὸ κάρφος τὸ ἐν τῷ ὀφθαλμῷ τοῦ
  ἀδελφοῦ σου, τὴν δὲ δοκὸν τὴν ἐν τῷ ἰδίῳ ὀφθαλμῷ οὐ κατανοεῖς; <span style=
  "color:#b00e23">(42)</span> πῶς δύνασαι λέγειν τῷ ἀδελφῷ σου· Ἀδελφέ, ἄφες
  ἐκβάλω τὸ κάρφος τὸ ἐν τῷ ὀφθαλμῷ σου, αὐτὸς τὴν ἐν τῷ ὀφθαλμῷ σοῦ δοκὸν οὐ
  βλέπων; ὑποκριτά, ἔκβαλε πρῶτον τὴν δοκὸν ἐκ τοῦ ὀφθαλμοῦ σοῦ, καὶ τότε
  διαβλέψεις τὸ κάρφος τὸ ἐν τῷ ὀφθαλμῷ τοῦ ἀδελφοῦ σου ἐκβαλεῖν. <span style=
  "color:#b00e23">(43)</span> Οὐ γάρ ἐστιν δένδρον καλὸν ποιοῦν καρπὸν σαπρόν,
  οὐδὲ πάλιν δένδρον σαπρὸν ποιοῦν καρπὸν καλόν. <span style=
  "color:#b00e23">(44)</span> ἕκαστον γὰρ δένδρον ἐκ τοῦ ἰδίου καρποῦ
  γινώσκεται· οὐ γὰρ ἐξ ἀκανθῶν συλλέγουσιν σῦκα, οὐδὲ ἐκ βάτου σταφυλὴν
  τρυγῶσιν. <span style="color:#b00e23">(45)</span> ὁ ἀγαθὸς ἄνθρωπος ἐκ τοῦ
  ἀγαθοῦ θησαυροῦ τῆς καρδίας αὐτοῦ προφέρει τὸ ἀγαθόν, καὶ ὁ πονηρὸς ἐκ τοῦ
  πονηροῦ προφέρει τὸ πονηρόν· ἐκ γὰρ περισσεύματος καρδίας λαλεῖ τὸ στόμα
  αὐτοῦ. <span style="color:#b00e23">(46)</span> Τί δέ με καλεῖτε· Κύριε κύριε,
  καὶ οὐ ποιεῖτε ἃ λέγω; <span style="color:#b00e23">(47)</span> πᾶς ὁ
  ἐρχόμενος πρός με καὶ ἀκούων μου τῶν λόγων καὶ ποιῶν αὐτούς, ὑποδείξω ὑμῖν
  τίνι ἐστὶν ὅμοιος· <span style="color:#b00e23">(48)</span> ὅμοιός ἐστιν
  ἀνθρώπῳ οἰκοδομοῦντι οἰκίαν ὃς ἔσκαψεν καὶ ἐβάθυνεν καὶ ἔθηκεν θεμέλιον ἐπὶ
  τὴν πέτραν· πλημμύρης δὲ γενομένης προσέρηξεν ὁ ποταμὸς τῇ οἰκίᾳ ἐκείνῃ, καὶ
  οὐκ ἴσχυσεν σαλεῦσαι αὐτὴν διὰ τὸ καλῶς οἰκοδομῆσθαι αὐτήν. <span style=
  "color:#b00e23">(49)</span> ὁ δὲ ἀκούσας καὶ μὴ ποιήσας ὅμοιός ἐστιν ἀνθρώπῳ
  οἰκοδομήσαντι οἰκίαν ἐπὶ τὴν γῆν χωρὶς θεμελίου, ᾗ προσέρηξεν ὁ ποταμός, καὶ
  εὐθὺς συνέπεσεν, καὶ ἐγένετο τὸ ῥῆγμα τῆς οἰκίας ἐκείνης μέγα.</p>

  <h3 id="gospel_of_st._luke7">7</h3>

  <p><span style="color:#b00e23">(1)</span> Ἐπειδὴ ἐπλήρωσεν πάντα τὰ ῥήματα
  αὐτοῦ εἰς τὰς ἀκοὰς τοῦ λαοῦ, εἰσῆλθεν εἰς Καφαρναούμ. <span style=
  "color:#b00e23">(2)</span> Ἑκατοντάρχου δέ τινος δοῦλος κακῶς ἔχων ἤμελλεν
  τελευτᾶν, ὃς ἦν αὐτῷ ἔντιμος. <span style="color:#b00e23">(3)</span> ἀκούσας
  δὲ περὶ τοῦ Ἰησοῦ ἀπέστειλεν πρὸς αὐτὸν πρεσβυτέρους τῶν Ἰουδαίων, ἐρωτῶν
  αὐτὸν ὅπως ἐλθὼν διασώσῃ τὸν δοῦλον αὐτοῦ. <span style=
  "color:#b00e23">(4)</span> οἱ δὲ παραγενόμενοι πρὸς τὸν Ἰησοῦν παρεκάλουν
  αὐτὸν σπουδαίως λέγοντες ὅτι Ἄξιός ἐστιν ᾧ παρέξῃ τοῦτο, <span style=
  "color:#b00e23">(5)</span> ἀγαπᾷ γὰρ τὸ ἔθνος ἡμῶν καὶ τὴν συναγωγὴν αὐτὸς
  ᾠκοδόμησεν ἡμῖν. <span style="color:#b00e23">(6)</span> ὁ δὲ Ἰησοῦς ἐπορεύετο
  σὺν αὐτοῖς. ἤδη δὲ αὐτοῦ οὐ μακρὰν ἀπέχοντος ἀπὸ τῆς οἰκίας ἔπεμψεν φίλους ὁ
  ἑκατοντάρχης λέγων αὐτῷ· Κύριε, μὴ σκύλλου, οὐ γὰρ ἱκανός εἰμι ἵνα ὑπὸ τὴν
  στέγην μου εἰσέλθῃς· <span style="color:#b00e23">(7)</span> διὸ οὐδὲ ἐμαυτὸν
  ἠξίωσα πρὸς σὲ ἐλθεῖν· ἀλλὰ εἰπὲ λόγῳ, καὶ ἰαθήτω ὁ παῖς μου· <span style=
  "color:#b00e23">(8)</span> καὶ γὰρ ἐγὼ ἄνθρωπός εἰμι ὑπὸ ἐξουσίαν τασσόμενος,
  ἔχων ὑπʼ ἐμαυτὸν στρατιώτας, καὶ λέγω τούτῳ· Πορεύθητι, καὶ πορεύεται, καὶ
  ἄλλῳ· Ἔρχου, καὶ ἔρχεται, καὶ τῷ δούλῳ μου· Ποίησον τοῦτο, καὶ ποιεῖ.
  <span style="color:#b00e23">(9)</span> ἀκούσας δὲ ταῦτα ὁ Ἰησοῦς ἐθαύμασεν
  αὐτόν, καὶ στραφεὶς τῷ ἀκολουθοῦντι αὐτῷ ὄχλῳ εἶπεν· Λέγω ὑμῖν, οὐδὲ ἐν τῷ
  Ἰσραὴλ τοσαύτην πίστιν εὗρον. <span style="color:#b00e23">(10)</span> καὶ
  ὑποστρέψαντες εἰς τὸν οἶκον οἱ πεμφθέντες εὗρον τὸν δοῦλον ὑγιαίνοντα.
  <span style="color:#b00e23">(11)</span> Καὶ ἐγένετο ἐν τῷ ἑξῆς ἐπορεύθη εἰς
  πόλιν καλουμένην Ναΐν, καὶ συνεπορεύοντο αὐτῷ οἱ μαθηταὶ αὐτοῦ καὶ ὄχλος
  πολύς. <span style="color:#b00e23">(12)</span> ὡς δὲ ἤγγισεν τῇ πύλῃ τῆς
  πόλεως, καὶ ἰδοὺ ἐξεκομίζετο τεθνηκὼς μονογενὴς υἱὸς τῇ μητρὶ αὐτοῦ, καὶ αὐτὴ
  ἦν χήρα, καὶ ὄχλος τῆς πόλεως ἱκανὸς ἦν σὺν αὐτῇ. <span style=
  "color:#b00e23">(13)</span> καὶ ἰδὼν αὐτὴν ὁ κύριος ἐσπλαγχνίσθη ἐπʼ αὐτῇ καὶ
  εἶπεν αὐτῇ· Μὴ κλαῖε. <span style="color:#b00e23">(14)</span> καὶ προσελθὼν
  ἥψατο τῆς σοροῦ, οἱ δὲ βαστάζοντες ἔστησαν, καὶ εἶπεν· Νεανίσκε, σοὶ λέγω,
  ἐγέρθητι. <span style="color:#b00e23">(15)</span> καὶ ἀνεκάθισεν ὁ νεκρὸς καὶ
  ἤρξατο λαλεῖν, καὶ ἔδωκεν αὐτὸν τῇ μητρὶ αὐτοῦ. <span style=
  "color:#b00e23">(16)</span> ἔλαβεν δὲ φόβος πάντας, καὶ ἐδόξαζον τὸν θεὸν
  λέγοντες ὅτι Προφήτης μέγας ἠγέρθη ἐν ἡμῖν, καὶ ὅτι Ἐπεσκέψατο ὁ θεὸς τὸν
  λαὸν αὐτοῦ. <span style="color:#b00e23">(17)</span> καὶ ἐξῆλθεν ὁ λόγος οὗτος
  ἐν ὅλῃ τῇ Ἰουδαίᾳ περὶ αὐτοῦ καὶ πάσῃ τῇ περιχώρῳ. <span style=
  "color:#b00e23">(18)</span> Καὶ ἀπήγγειλαν Ἰωάννῃ οἱ μαθηταὶ αὐτοῦ περὶ
  πάντων τούτων. καὶ προσκαλεσάμενος δύο τινὰς τῶν μαθητῶν αὐτοῦ ὁ Ἰωάννης
  <span style="color:#b00e23">(19)</span> ἔπεμψεν πρὸς τὸν κύριον λέγων· Σὺ εἶ
  ὁ ἐρχόμενος ἢ ἄλλον προσδοκῶμεν; <span style="color:#b00e23">(20)</span>
  παραγενόμενοι δὲ πρὸς αὐτὸν οἱ ἄνδρες εἶπαν· Ἰωάννης ὁ βαπτιστὴς ἀπέστειλεν
  ἡμᾶς πρὸς σὲ λέγων· Σὺ εἶ ὁ ἐρχόμενος ἢ ἄλλον προσδοκῶμεν; <span style=
  "color:#b00e23">(21)</span> ἐν ἐκείνῃ τῇ ὥρᾳ ἐθεράπευσεν πολλοὺς ἀπὸ νόσων
  καὶ μαστίγων καὶ πνευμάτων πονηρῶν, καὶ τυφλοῖς πολλοῖς ἐχαρίσατο βλέπειν.
  <span style="color:#b00e23">(22)</span> καὶ ἀποκριθεὶς εἶπεν αὐτοῖς·
  Πορευθέντες ἀπαγγείλατε Ἰωάννῃ ἃ εἴδετε καὶ ἠκούσατε· τυφλοὶ ἀναβλέπουσιν,
  χωλοὶ περιπατοῦσιν, λεπροὶ καθαρίζονται, κωφοὶ ἀκούουσιν, νεκροὶ ἐγείρονται,
  πτωχοὶ εὐαγγελίζονται· <span style="color:#b00e23">(23)</span> καὶ μακάριός
  ἐστιν ὃς ἐὰν μὴ σκανδαλισθῇ ἐν ἐμοί. <span style="color:#b00e23">(24)</span>
  Ἀπελθόντων δὲ τῶν ἀγγέλων Ἰωάννου ἤρξατο λέγειν πρὸς τοὺς ὄχλους περὶ
  Ἰωάννου· Τί ἐξήλθατε εἰς τὴν ἔρημον θεάσασθαι; κάλαμον ὑπὸ ἀνέμου
  σαλευόμενον; <span style="color:#b00e23">(25)</span> ἀλλὰ τί ἐξήλθατε ἰδεῖν;
  ἄνθρωπον ἐν μαλακοῖς ἱματίοις ἠμφιεσμένον; ἰδοὺ οἱ ἐν ἱματισμῷ ἐνδόξῳ καὶ
  τρυφῇ ὑπάρχοντες ἐν τοῖς βασιλείοις εἰσίν. <span style=
  "color:#b00e23">(26)</span> ἀλλὰ τί ἐξήλθατε ἰδεῖν; προφήτην; ναί, λέγω ὑμῖν,
  καὶ περισσότερον προφήτου. <span style="color:#b00e23">(27)</span> οὗτός
  ἐστιν περὶ οὗ γέγραπται· Ἰδοὺ ἀποστέλλω τὸν ἄγγελόν μου πρὸ προσώπου σου, ὃς
  κατασκευάσει τὴν ὁδόν σου ἔμπροσθέν σου. <span style=
  "color:#b00e23">(28)</span> λέγω ὑμῖν, μείζων ἐν γεννητοῖς γυναικῶν Ἰωάννου
  οὐδείς ἐστιν· ὁ δὲ μικρότερος ἐν τῇ βασιλείᾳ τοῦ θεοῦ μείζων αὐτοῦ ἐστιν.
  <span style="color:#b00e23">(29)</span> (καὶ πᾶς ὁ λαὸς ἀκούσας καὶ οἱ
  τελῶναι ἐδικαίωσαν τὸν θεόν, βαπτισθέντες τὸ βάπτισμα Ἰωάννου· <span style=
  "color:#b00e23">(30)</span> οἱ δὲ Φαρισαῖοι καὶ οἱ νομικοὶ τὴν βουλὴν τοῦ
  θεοῦ ἠθέτησαν εἰς ἑαυτούς, μὴ βαπτισθέντες ὑπʼ αὐτοῦ.) <span style=
  "color:#b00e23">(31)</span> Τίνι οὖν ὁμοιώσω τοὺς ἀνθρώπους τῆς γενεᾶς
  ταύτης, καὶ τίνι εἰσὶν ὅμοιοι; <span style="color:#b00e23">(32)</span> ὅμοιοί
  εἰσιν παιδίοις τοῖς ἐν ἀγορᾷ καθημένοις καὶ προσφωνοῦσιν ἀλλήλοις, ἃ λέγει·
  Ηὐλήσαμεν ὑμῖν καὶ οὐκ ὠρχήσασθε· ἐθρηνήσαμεν καὶ οὐκ ἐκλαύσατε· <span style=
  "color:#b00e23">(33)</span> ἐλήλυθεν γὰρ Ἰωάννης ὁ βαπτιστὴς μὴ ἐσθίων ἄρτον
  μήτε πίνων οἶνον, καὶ λέγετε· Δαιμόνιον ἔχει· <span style=
  "color:#b00e23">(34)</span> ἐλήλυθεν ὁ υἱὸς τοῦ ἀνθρώπου ἐσθίων καὶ πίνων,
  καὶ λέγετε· Ἰδοὺ ἄνθρωπος φάγος καὶ οἰνοπότης, φίλος τελωνῶν καὶ ἁμαρτωλῶν.
  <span style="color:#b00e23">(35)</span> καὶ ἐδικαιώθη ἡ σοφία ἀπὸ πάντων τῶν
  τέκνων αὐτῆς. <span style="color:#b00e23">(36)</span> Ἠρώτα δέ τις αὐτὸν τῶν
  Φαρισαίων ἵνα φάγῃ μετʼ αὐτοῦ· καὶ εἰσελθὼν εἰς τὸν οἶκον τοῦ Φαρισαίου
  κατεκλίθη. <span style="color:#b00e23">(37)</span> καὶ ἰδοὺ γυνὴ ἥτις ἦν ἐν
  τῇ πόλει ἁμαρτωλός, καὶ ἐπιγνοῦσα ὅτι κατάκειται ἐν τῇ οἰκίᾳ τοῦ Φαρισαίου,
  κομίσασα ἀλάβαστρον μύρου <span style="color:#b00e23">(38)</span> καὶ στᾶσα
  ὀπίσω παρὰ τοὺς πόδας αὐτοῦ κλαίουσα, τοῖς δάκρυσιν ἤρξατο βρέχειν τοὺς πόδας
  αὐτοῦ καὶ ταῖς θριξὶν τῆς κεφαλῆς αὐτῆς ἐξέμασσεν, καὶ κατεφίλει τοὺς πόδας
  αὐτοῦ καὶ ἤλειφεν τῷ μύρῳ. <span style="color:#b00e23">(39)</span> ἰδὼν δὲ ὁ
  Φαρισαῖος ὁ καλέσας αὐτὸν εἶπεν ἐν ἑαυτῷ λέγων· Οὗτος εἰ ἦν προφήτης,
  ἐγίνωσκεν ἂν τίς καὶ ποταπὴ ἡ γυνὴ ἥτις ἅπτεται αὐτοῦ, ὅτι ἁμαρτωλός ἐστιν.
  <span style="color:#b00e23">(40)</span> καὶ ἀποκριθεὶς ὁ Ἰησοῦς εἶπεν πρὸς
  αὐτόν· Σίμων, ἔχω σοί τι εἰπεῖν. ὁ δέ· Διδάσκαλε, εἰπέ, φησίν. <span style=
  "color:#b00e23">(41)</span> δύο χρεοφειλέται ἦσαν δανιστῇ τινι· ὁ εἷς ὤφειλεν
  δηνάρια πεντακόσια, ὁ δὲ ἕτερος πεντήκοντα. <span style=
  "color:#b00e23">(42)</span> μὴ ἐχόντων αὐτῶν ἀποδοῦναι ἀμφοτέροις ἐχαρίσατο.
  τίς οὖν αὐτῶν πλεῖον ἀγαπήσει αὐτόν; <span style="color:#b00e23">(43)</span>
  ἀποκριθεὶς Σίμων εἶπεν· Ὑπολαμβάνω ὅτι ᾧ τὸ πλεῖον ἐχαρίσατο. ὁ δὲ εἶπεν
  αὐτῷ· Ὀρθῶς ἔκρινας. <span style="color:#b00e23">(44)</span> καὶ στραφεὶς
  πρὸς τὴν γυναῖκα τῷ Σίμωνι ἔφη· Βλέπεις ταύτην τὴν γυναῖκα; εἰσῆλθόν σου εἰς
  τὴν οἰκίαν, ὕδωρ μοι ἐπὶ πόδας οὐκ ἔδωκας· αὕτη δὲ τοῖς δάκρυσιν ἔβρεξέν μου
  τοὺς πόδας καὶ ταῖς θριξὶν αὐτῆς ἐξέμαξεν. <span style=
  "color:#b00e23">(45)</span> φίλημά μοι οὐκ ἔδωκας· αὕτη δὲ ἀφʼ ἧς εἰσῆλθον οὐ
  διέλιπεν καταφιλοῦσά μου τοὺς πόδας. <span style="color:#b00e23">(46)</span>
  ἐλαίῳ τὴν κεφαλήν μου οὐκ ἤλειψας· αὕτη δὲ μύρῳ ἤλειψεν τοὺς πόδας μου.
  <span style="color:#b00e23">(47)</span> οὗ χάριν, λέγω σοι, ἀφέωνται αἱ
  ἁμαρτίαι αὐτῆς αἱ πολλαί, ὅτι ἠγάπησεν πολύ· ᾧ δὲ ὀλίγον ἀφίεται, ὀλίγον
  ἀγαπᾷ. <span style="color:#b00e23">(48)</span> εἶπεν δὲ αὐτῇ· Ἀφέωνταί σου αἱ
  ἁμαρτίαι. <span style="color:#b00e23">(49)</span> καὶ ἤρξαντο οἱ
  συνανακείμενοι λέγειν ἐν ἑαυτοῖς· Τίς οὗτός ἐστιν ὃς καὶ ἁμαρτίας ἀφίησιν;
  <span style="color:#b00e23">(50)</span> εἶπεν δὲ πρὸς τὴν γυναῖκα· Ἡ πίστις
  σου σέσωκέν σε· πορεύου εἰς εἰρήνην.</p>

  <h3 id="gospel_of_st._luke8">8</h3>

  <p><span style="color:#b00e23">(1)</span> Καὶ ἐγένετο ἐν τῷ καθεξῆς καὶ αὐτὸς
  διώδευεν κατὰ πόλιν καὶ κώμην κηρύσσων καὶ εὐαγγελιζόμενος τὴν βασιλείαν τοῦ
  θεοῦ, καὶ οἱ δώδεκα σὺν αὐτῷ, <span style="color:#b00e23">(2)</span> καὶ
  γυναῖκές τινες αἳ ἦσαν τεθεραπευμέναι ἀπὸ πνευμάτων πονηρῶν καὶ ἀσθενειῶν,
  Μαρία ἡ καλουμένη Μαγδαληνή, ἀφʼ ἧς δαιμόνια ἑπτὰ ἐξεληλύθει, <span style=
  "color:#b00e23">(3)</span> καὶ Ἰωάννα γυνὴ Χουζᾶ ἐπιτρόπου Ἡρῴδου καὶ
  Σουσάννα καὶ ἕτεραι πολλαί, αἵτινες διηκόνουν αὐτοῖς ἐκ τῶν ὑπαρχόντων
  αὐταῖς. <span style="color:#b00e23">(4)</span> Συνιόντος δὲ ὄχλου πολλοῦ καὶ
  τῶν κατὰ πόλιν ἐπιπορευομένων πρὸς αὐτὸν εἶπεν διὰ παραβολῆς· <span style=
  "color:#b00e23">(5)</span> Ἐξῆλθεν ὁ σπείρων τοῦ σπεῖραι τὸν σπόρον αὐτοῦ.
  καὶ ἐν τῷ σπείρειν αὐτὸν ὃ μὲν ἔπεσεν παρὰ τὴν ὁδόν, καὶ κατεπατήθη καὶ τὰ
  πετεινὰ τοῦ οὐρανοῦ κατέφαγεν αὐτό. <span style="color:#b00e23">(6)</span>
  καὶ ἕτερον κατέπεσεν ἐπὶ τὴν πέτραν, καὶ φυὲν ἐξηράνθη διὰ τὸ μὴ ἔχειν
  ἰκμάδα. <span style="color:#b00e23">(7)</span> καὶ ἕτερον ἔπεσεν ἐν μέσῳ τῶν
  ἀκανθῶν, καὶ συμφυεῖσαι αἱ ἄκανθαι ἀπέπνιξαν αὐτό. <span style=
  "color:#b00e23">(8)</span> καὶ ἕτερον ἔπεσεν εἰς τὴν γῆν τὴν ἀγαθήν, καὶ φυὲν
  ἐποίησεν καρπὸν ἑκατονταπλασίονα. ταῦτα λέγων ἐφώνει· Ὁ ἔχων ὦτα ἀκούειν
  ἀκουέτω. <span style="color:#b00e23">(9)</span> Ἐπηρώτων δὲ αὐτὸν οἱ μαθηταὶ
  αὐτοῦ τίς αὕτη εἴη ἡ παραβολή. <span style="color:#b00e23">(10)</span> ὁ δὲ
  εἶπεν· Ὑμῖν δέδοται γνῶναι τὰ μυστήρια τῆς βασιλείας τοῦ θεοῦ, τοῖς δὲ
  λοιποῖς ἐν παραβολαῖς, ἵνα βλέποντες μὴ βλέπωσιν καὶ ἀκούοντες μὴ συνιῶσιν.
  <span style="color:#b00e23">(11)</span> Ἔστιν δὲ αὕτη ἡ παραβολή· Ὁ σπόρος
  ἐστὶν ὁ λόγος τοῦ θεοῦ. <span style="color:#b00e23">(12)</span> οἱ δὲ παρὰ
  τὴν ὁδόν εἰσιν οἱ ἀκούσαντες, εἶτα ἔρχεται ὁ διάβολος καὶ αἴρει τὸν λόγον ἀπὸ
  τῆς καρδίας αὐτῶν, ἵνα μὴ πιστεύσαντες σωθῶσιν. <span style=
  "color:#b00e23">(13)</span> οἱ δὲ ἐπὶ τῆς πέτρας οἳ ὅταν ἀκούσωσιν μετὰ χαρᾶς
  δέχονται τὸν λόγον, καὶ οὗτοι ῥίζαν οὐκ ἔχουσιν, οἳ πρὸς καιρὸν πιστεύουσιν
  καὶ ἐν καιρῷ πειρασμοῦ ἀφίστανται. <span style="color:#b00e23">(14)</span> τὸ
  δὲ εἰς τὰς ἀκάνθας πεσόν, οὗτοί εἰσιν οἱ ἀκούσαντες, καὶ ὑπὸ μεριμνῶν καὶ
  πλούτου καὶ ἡδονῶν τοῦ βίου πορευόμενοι συμπνίγονται καὶ οὐ τελεσφοροῦσιν.
  <span style="color:#b00e23">(15)</span> τὸ δὲ ἐν τῇ καλῇ γῇ, οὗτοί εἰσιν
  οἵτινες ἐν καρδίᾳ καλῇ καὶ ἀγαθῇ ἀκούσαντες τὸν λόγον κατέχουσιν καὶ
  καρποφοροῦσιν ἐν ὑπομονῇ. <span style="color:#b00e23">(16)</span> Οὐδεὶς δὲ
  λύχνον ἅψας καλύπτει αὐτὸν σκεύει ἢ ὑποκάτω κλίνης τίθησιν, ἀλλʼ ἐπὶ λυχνίας
  τίθησιν, ἵνα οἱ εἰσπορευόμενοι βλέπωσιν τὸ φῶς. <span style=
  "color:#b00e23">(17)</span> οὐ γάρ ἐστιν κρυπτὸν ὃ οὐ φανερὸν γενήσεται, οὐδὲ
  ἀπόκρυφον ὃ οὐ μὴ γνωσθῇ καὶ εἰς φανερὸν ἔλθῃ. <span style=
  "color:#b00e23">(18)</span> βλέπετε οὖν πῶς ἀκούετε· ὃς ἂν γὰρ ἔχῃ, δοθήσεται
  αὐτῷ, καὶ ὃς ἂν μὴ ἔχῃ, καὶ ὃ δοκεῖ ἔχειν ἀρθήσεται ἀπʼ αὐτοῦ. <span style=
  "color:#b00e23">(19)</span> Παρεγένετο δὲ πρὸς αὐτὸν ἡ μήτηρ καὶ οἱ ἀδελφοὶ
  αὐτοῦ, καὶ οὐκ ἠδύναντο συντυχεῖν αὐτῷ διὰ τὸν ὄχλον. <span style=
  "color:#b00e23">(20)</span> ἀπηγγέλη δὲ αὐτῷ· Ἡ μήτηρ σου καὶ οἱ ἀδελφοί σου
  ἑστήκασιν ἔξω ἰδεῖν σε θέλοντες. <span style="color:#b00e23">(21)</span> ὁ δὲ
  ἀποκριθεὶς εἶπεν πρὸς αὐτούς· Μήτηρ μου καὶ ἀδελφοί μου οὗτοί εἰσιν οἱ τὸν
  λόγον τοῦ θεοῦ ἀκούοντες καὶ ποιοῦντες. <span style=
  "color:#b00e23">(22)</span> Ἐγένετο δὲ ἐν μιᾷ τῶν ἡμερῶν καὶ αὐτὸς ἐνέβη εἰς
  πλοῖον καὶ οἱ μαθηταὶ αὐτοῦ, καὶ εἶπεν πρὸς αὐτούς· Διέλθωμεν εἰς τὸ πέραν
  τῆς λίμνης, καὶ ἀνήχθησαν. <span style="color:#b00e23">(23)</span> πλεόντων
  δὲ αὐτῶν ἀφύπνωσεν. καὶ κατέβη λαῖλαψ ἀνέμου εἰς τὴν λίμνην, καὶ
  συνεπληροῦντο καὶ ἐκινδύνευον. <span style="color:#b00e23">(24)</span>
  προσελθόντες δὲ διήγειραν αὐτὸν λέγοντες· Ἐπιστάτα ἐπιστάτα, ἀπολλύμεθα· ὁ δὲ
  διεγερθεὶς ἐπετίμησεν τῷ ἀνέμῳ καὶ τῷ κλύδωνι τοῦ ὕδατος, καὶ ἐπαύσαντο, καὶ
  ἐγένετο γαλήνη. <span style="color:#b00e23">(25)</span> εἶπεν δὲ αὐτοῖς· Ποῦ
  ἡ πίστις ὑμῶν; φοβηθέντες δὲ ἐθαύμασαν, λέγοντες πρὸς ἀλλήλους· Τίς ἄρα οὗτός
  ἐστιν ὅτι καὶ τοῖς ἀνέμοις ἐπιτάσσει καὶ τῷ ὕδατι, καὶ ὑπακούουσιν αὐτῷ;
  <span style="color:#b00e23">(26)</span> Καὶ κατέπλευσαν εἰς τὴν χώραν τῶν
  Γερασηνῶν, ἥτις ἐστὶν ἀντιπέρα τῆς Γαλιλαίας. <span style=
  "color:#b00e23">(27)</span> ἐξελθόντι δὲ αὐτῷ ἐπὶ τὴν γῆν ὑπήντησεν ἀνήρ τις
  ἐκ τῆς πόλεως ἔχων δαιμόνια· καὶ χρόνῳ ἱκανῷ οὐκ ἐνεδύσατο ἱμάτιον, καὶ ἐν
  οἰκίᾳ οὐκ ἔμενεν ἀλλʼ ἐν τοῖς μνήμασιν. <span style=
  "color:#b00e23">(28)</span> ἰδὼν δὲ τὸν Ἰησοῦν ἀνακράξας προσέπεσεν αὐτῷ καὶ
  φωνῇ μεγάλῃ εἶπεν· Τί ἐμοὶ καὶ σοί, Ἰησοῦ υἱὲ τοῦ θεοῦ τοῦ ὑψίστου; δέομαί
  σου, μή με βασανίσῃς· <span style="color:#b00e23">(29)</span> παρήγγελλεν γὰρ
  τῷ πνεύματι τῷ ἀκαθάρτῳ ἐξελθεῖν ἀπὸ τοῦ ἀνθρώπου. πολλοῖς γὰρ χρόνοις
  συνηρπάκει αὐτόν, καὶ ἐδεσμεύετο ἁλύσεσιν καὶ πέδαις φυλασσόμενος, καὶ
  διαρρήσσων τὰ δεσμὰ ἠλαύνετο ὑπὸ τοῦ δαιμονίου εἰς τὰς ἐρήμους. <span style=
  "color:#b00e23">(30)</span> ἐπηρώτησεν δὲ αὐτὸν ὁ Ἰησοῦς· Τί σοι ὄνομά ἐστιν;
  ὁ δὲ εἶπεν· Λεγιών, ὅτι εἰσῆλθεν δαιμόνια πολλὰ εἰς αὐτόν. <span style=
  "color:#b00e23">(31)</span> καὶ παρεκάλουν αὐτὸν ἵνα μὴ ἐπιτάξῃ αὐτοῖς εἰς
  τὴν ἄβυσσον ἀπελθεῖν. <span style="color:#b00e23">(32)</span> Ἦν δὲ ἐκεῖ
  ἀγέλη χοίρων ἱκανῶν βοσκομένη ἐν τῷ ὄρει· καὶ παρεκάλεσαν αὐτὸν ἵνα ἐπιτρέψῃ
  αὐτοῖς εἰς ἐκείνους εἰσελθεῖν· καὶ ἐπέτρεψεν αὐτοῖς. <span style=
  "color:#b00e23">(33)</span> ἐξελθόντα δὲ τὰ δαιμόνια ἀπὸ τοῦ ἀνθρώπου
  εἰσῆλθον εἰς τοὺς χοίρους, καὶ ὥρμησεν ἡ ἀγέλη κατὰ τοῦ κρημνοῦ εἰς τὴν
  λίμνην καὶ ἀπεπνίγη. <span style="color:#b00e23">(34)</span> Ἰδόντες δὲ οἱ
  βόσκοντες τὸ γεγονὸς ἔφυγον καὶ ἀπήγγειλαν εἰς τὴν πόλιν καὶ εἰς τοὺς ἀγρούς.
  <span style="color:#b00e23">(35)</span> ἐξῆλθον δὲ ἰδεῖν τὸ γεγονὸς καὶ ἦλθον
  πρὸς τὸν Ἰησοῦν, καὶ εὗρον καθήμενον τὸν ἄνθρωπον ἀφʼ οὗ τὰ δαιμόνια ἐξῆλθεν
  ἱματισμένον καὶ σωφρονοῦντα παρὰ τοὺς πόδας τοῦ Ἰησοῦ, καὶ ἐφοβήθησαν.
  <span style="color:#b00e23">(36)</span> ἀπήγγειλαν δὲ αὐτοῖς οἱ ἰδόντες πῶς
  ἐσώθη ὁ δαιμονισθείς. <span style="color:#b00e23">(37)</span> καὶ ἠρώτησεν
  αὐτὸν ἅπαν τὸ πλῆθος τῆς περιχώρου τῶν Γερασηνῶν ἀπελθεῖν ἀπʼ αὐτῶν, ὅτι φόβῳ
  μεγάλῳ συνείχοντο· αὐτὸς δὲ ἐμβὰς εἰς πλοῖον ὑπέστρεψεν. <span style=
  "color:#b00e23">(38)</span> ἐδεῖτο δὲ αὐτοῦ ὁ ἀνὴρ ἀφʼ οὗ ἐξεληλύθει τὰ
  δαιμόνια εἶναι σὺν αὐτῷ· ἀπέλυσεν δὲ αὐτὸν λέγων· <span style=
  "color:#b00e23">(39)</span> Ὑπόστρεφε εἰς τὸν οἶκόν σου, καὶ διηγοῦ ὅσα σοι
  ἐποίησεν ὁ θεός. καὶ ἀπῆλθεν καθʼ ὅλην τὴν πόλιν κηρύσσων ὅσα ἐποίησεν αὐτῷ ὁ
  Ἰησοῦς. <span style="color:#b00e23">(40)</span> Ἐν δὲ τῷ ὑποστρέφειν τὸν
  Ἰησοῦν ἀπεδέξατο αὐτὸν ὁ ὄχλος, ἦσαν γὰρ πάντες προσδοκῶντες αὐτόν.
  <span style="color:#b00e23">(41)</span> καὶ ἰδοὺ ἦλθεν ἀνὴρ ᾧ ὄνομα Ἰάϊρος,
  καὶ οὗτος ἄρχων τῆς συναγωγῆς ὑπῆρχεν, καὶ πεσὼν παρὰ τοὺς πόδας τοῦ Ἰησοῦ
  παρεκάλει αὐτὸν εἰσελθεῖν εἰς τὸν οἶκον αὐτοῦ, <span style=
  "color:#b00e23">(42)</span> ὅτι θυγάτηρ μονογενὴς ἦν αὐτῷ ὡς ἐτῶν δώδεκα καὶ
  αὐτὴ ἀπέθνῃσκεν. Ἐν δὲ τῷ ὑπάγειν αὐτὸν οἱ ὄχλοι συνέπνιγον αὐτόν.
  <span style="color:#b00e23">(43)</span> καὶ γυνὴ οὖσα ἐν ῥύσει αἵματος ἀπὸ
  ἐτῶν δώδεκα, ἥτις ἰατροῖς προσαναλώσασα ὅλον τὸν βίον οὐκ ἴσχυσεν ἀπʼ οὐδενὸς
  θεραπευθῆναι, <span style="color:#b00e23">(44)</span> προσελθοῦσα ὄπισθεν
  ἥψατο τοῦ κρασπέδου τοῦ ἱματίου αὐτοῦ, καὶ παραχρῆμα ἔστη ἡ ῥύσις τοῦ αἵματος
  αὐτῆς. <span style="color:#b00e23">(45)</span> καὶ εἶπεν ὁ Ἰησοῦς· Τίς ὁ
  ἁψάμενός μου; ἀρνουμένων δὲ πάντων εἶπεν ὁ Πέτρος· Ἐπιστάτα, οἱ ὄχλοι
  συνέχουσίν σε καὶ ἀποθλίβουσιν. <span style="color:#b00e23">(46)</span> ὁ δὲ
  Ἰησοῦς εἶπεν· Ἥψατό μού τις, ἐγὼ γὰρ ἔγνων δύναμιν ἐξεληλυθυῖαν ἀπʼ ἐμοῦ.
  <span style="color:#b00e23">(47)</span> ἰδοῦσα δὲ ἡ γυνὴ ὅτι οὐκ ἔλαθεν
  τρέμουσα ἦλθεν καὶ προσπεσοῦσα αὐτῷ διʼ ἣν αἰτίαν ἥψατο αὐτοῦ ἀπήγγειλεν
  ἐνώπιον παντὸς τοῦ λαοῦ καὶ ὡς ἰάθη παραχρῆμα. <span style=
  "color:#b00e23">(48)</span> ὁ δὲ εἶπεν αὐτῇ· Θυγάτηρ, ἡ πίστις σου σέσωκέν
  σε· πορεύου εἰς εἰρήνην. <span style="color:#b00e23">(49)</span> Ἔτι αὐτοῦ
  λαλοῦντος ἔρχεταί τις παρὰ τοῦ ἀρχισυναγώγου λέγων ὅτι Τέθνηκεν ἡ θυγάτηρ
  σου, μηκέτι σκύλλε τὸν διδάσκαλον. <span style="color:#b00e23">(50)</span> ὁ
  δὲ Ἰησοῦς ἀκούσας ἀπεκρίθη αὐτῷ· Μὴ φοβοῦ, μόνον πίστευσον, καὶ σωθήσεται.
  <span style="color:#b00e23">(51)</span> ἐλθὼν δὲ εἰς τὴν οἰκίαν οὐκ ἀφῆκεν
  εἰσελθεῖν τινα σὺν αὐτῷ εἰ μὴ Πέτρον καὶ Ἰωάννην καὶ Ἰάκωβον καὶ τὸν πατέρα
  τῆς παιδὸς καὶ τὴν μητέρα. <span style="color:#b00e23">(52)</span> ἔκλαιον δὲ
  πάντες καὶ ἐκόπτοντο αὐτήν. ὁ δὲ εἶπεν· Μὴ κλαίετε, οὐ γὰρ ἀπέθανεν ἀλλὰ
  καθεύδει. <span style="color:#b00e23">(53)</span> καὶ κατεγέλων αὐτοῦ,
  εἰδότες ὅτι ἀπέθανεν. <span style="color:#b00e23">(54)</span> αὐτὸς δὲ
  κρατήσας τῆς χειρὸς αὐτῆς ἐφώνησεν λέγων· Ἡ παῖς, ἔγειρε. <span style=
  "color:#b00e23">(55)</span> καὶ ἐπέστρεψεν τὸ πνεῦμα αὐτῆς, καὶ ἀνέστη
  παραχρῆμα, καὶ διέταξεν αὐτῇ δοθῆναι φαγεῖν. <span style=
  "color:#b00e23">(56)</span> καὶ ἐξέστησαν οἱ γονεῖς αὐτῆς· ὁ δὲ παρήγγειλεν
  αὐτοῖς μηδενὶ εἰπεῖν τὸ γεγονός.</p>

  <h3 id="gospel_of_st._luke9">9</h3>

  <p><span style="color:#b00e23">(1)</span> Συγκαλεσάμενος δὲ τοὺς δώδεκα
  ἔδωκεν αὐτοῖς δύναμιν καὶ ἐξουσίαν ἐπὶ πάντα τὰ δαιμόνια καὶ νόσους
  θεραπεύειν, <span style="color:#b00e23">(2)</span> καὶ ἀπέστειλεν αὐτοὺς
  κηρύσσειν τὴν βασιλείαν τοῦ θεοῦ καὶ ἰᾶσθαι τοὺς ἀσθενεῖς, <span style=
  "color:#b00e23">(3)</span> καὶ εἶπεν πρὸς αὐτούς· Μηδὲν αἴρετε εἰς τὴν ὁδόν,
  μήτε ῥάβδον μήτε πήραν μήτε ἄρτον μήτε ἀργύριον, μήτε ἀνὰ δύο χιτῶνας ἔχειν.
  <span style="color:#b00e23">(4)</span> καὶ εἰς ἣν ἂν οἰκίαν εἰσέλθητε, ἐκεῖ
  μένετε καὶ ἐκεῖθεν ἐξέρχεσθε. <span style="color:#b00e23">(5)</span> καὶ ὅσοι
  ἂν μὴ δέχωνται ὑμᾶς, ἐξερχόμενοι ἀπὸ τῆς πόλεως ἐκείνης τὸν κονιορτὸν ἀπὸ τῶν
  ποδῶν ὑμῶν ἀποτινάσσετε εἰς μαρτύριον ἐπʼ αὐτούς. <span style=
  "color:#b00e23">(6)</span> ἐξερχόμενοι δὲ διήρχοντο κατὰ τὰς κώμας
  εὐαγγελιζόμενοι καὶ θεραπεύοντες πανταχοῦ. <span style=
  "color:#b00e23">(7)</span> Ἤκουσεν δὲ Ἡρῴδης ὁ τετραάρχης τὰ γινόμενα πάντα,
  καὶ διηπόρει διὰ τὸ λέγεσθαι ὑπό τινων ὅτι Ἰωάννης ἠγέρθη ἐκ νεκρῶν,
  <span style="color:#b00e23">(8)</span> ὑπό τινων δὲ ὅτι Ἠλίας ἐφάνη, ἄλλων δὲ
  ὅτι προφήτης τις τῶν ἀρχαίων ἀνέστη. <span style="color:#b00e23">(9)</span>
  εἶπεν δὲ ὁ Ἡρῴδης· Ἰωάννην ἐγὼ ἀπεκεφάλισα· τίς δέ ἐστιν οὗτος περὶ οὗ ἀκούω
  τοιαῦτα; καὶ ἐζήτει ἰδεῖν αὐτόν. <span style="color:#b00e23">(10)</span> Καὶ
  ὑποστρέψαντες οἱ ἀπόστολοι διηγήσαντο αὐτῷ ὅσα ἐποίησαν. καὶ παραλαβὼν αὐτοὺς
  ὑπεχώρησεν κατʼ ἰδίαν εἰς πόλιν καλουμένην Βηθσαϊδά. <span style=
  "color:#b00e23">(11)</span> οἱ δὲ ὄχλοι γνόντες ἠκολούθησαν αὐτῷ. καὶ
  ἀποδεξάμενος αὐτοὺς ἐλάλει αὐτοῖς περὶ τῆς βασιλείας τοῦ θεοῦ, καὶ τοὺς
  χρείαν ἔχοντας θεραπείας ἰᾶτο. <span style="color:#b00e23">(12)</span> Ἡ δὲ
  ἡμέρα ἤρξατο κλίνειν· προσελθόντες δὲ οἱ δώδεκα εἶπαν αὐτῷ· Ἀπόλυσον τὸν
  ὄχλον, ἵνα πορευθέντες εἰς τὰς κύκλῳ κώμας καὶ ἀγροὺς καταλύσωσιν καὶ εὕρωσιν
  ἐπισιτισμόν, ὅτι ὧδε ἐν ἐρήμῳ τόπῳ ἐσμέν. <span style=
  "color:#b00e23">(13)</span> εἶπεν δὲ πρὸς αὐτούς· Δότε αὐτοῖς ὑμεῖς φαγεῖν.
  οἱ δὲ εἶπαν· Οὐκ εἰσὶν ἡμῖν πλεῖον ἢ ἄρτοι πέντε καὶ ἰχθύες δύο, εἰ μήτι
  πορευθέντες ἡμεῖς ἀγοράσωμεν εἰς πάντα τὸν λαὸν τοῦτον βρώματα. <span style=
  "color:#b00e23">(14)</span> ἦσαν γὰρ ὡσεὶ ἄνδρες πεντακισχίλιοι. εἶπεν δὲ
  πρὸς τοὺς μαθητὰς αὐτοῦ· Κατακλίνατε αὐτοὺς κλισίας ὡσεὶ ἀνὰ πεντήκοντα.
  <span style="color:#b00e23">(15)</span> καὶ ἐποίησαν οὕτως καὶ κατέκλιναν
  ἅπαντας. <span style="color:#b00e23">(16)</span> λαβὼν δὲ τοὺς πέντε ἄρτους
  καὶ τοὺς δύο ἰχθύας ἀναβλέψας εἰς τὸν οὐρανὸν εὐλόγησεν αὐτοὺς καὶ κατέκλασεν
  καὶ ἐδίδου τοῖς μαθηταῖς παραθεῖναι τῷ ὄχλῳ. <span style=
  "color:#b00e23">(17)</span> καὶ ἔφαγον καὶ ἐχορτάσθησαν πάντες, καὶ ἤρθη τὸ
  περισσεῦσαν αὐτοῖς κλασμάτων κόφινοι δώδεκα. <span style=
  "color:#b00e23">(18)</span> Καὶ ἐγένετο ἐν τῷ εἶναι αὐτὸν προσευχόμενον κατὰ
  μόνας συνῆσαν αὐτῷ οἱ μαθηταί, καὶ ἐπηρώτησεν αὐτοὺς λέγων· Τίνα με οἱ ὄχλοι
  λέγουσιν εἶναι; <span style="color:#b00e23">(19)</span> οἱ δὲ ἀποκριθέντες
  εἶπαν· Ἰωάννην τὸν βαπτιστήν, ἄλλοι δὲ Ἠλίαν, ἄλλοι δὲ ὅτι προφήτης τις τῶν
  ἀρχαίων ἀνέστη. <span style="color:#b00e23">(20)</span> εἶπεν δὲ αὐτοῖς·
  Ὑμεῖς δὲ τίνα με λέγετε εἶναι; Πέτρος δὲ ἀποκριθεὶς εἶπεν· Τὸν χριστὸν τοῦ
  θεοῦ. <span style="color:#b00e23">(21)</span> Ὁ δὲ ἐπιτιμήσας αὐτοῖς
  παρήγγειλεν μηδενὶ λέγειν τοῦτο, <span style="color:#b00e23">(22)</span>
  εἰπὼν ὅτι Δεῖ τὸν υἱὸν τοῦ ἀνθρώπου πολλὰ παθεῖν καὶ ἀποδοκιμασθῆναι ἀπὸ τῶν
  πρεσβυτέρων καὶ ἀρχιερέων καὶ γραμματέων καὶ ἀποκτανθῆναι καὶ τῇ τρίτῃ ἡμέρᾳ
  ἐγερθῆναι. <span style="color:#b00e23">(23)</span> Ἔλεγεν δὲ πρὸς πάντας· Εἴ
  τις θέλει ὀπίσω μου ἔρχεσθαι, ἀρνησάσθω ἑαυτὸν καὶ ἀράτω τὸν σταυρὸν αὐτοῦ
  καθʼ ἡμέραν, καὶ ἀκολουθείτω μοι. <span style="color:#b00e23">(24)</span> ὃς
  γὰρ ἂν θέλῃ τὴν ψυχὴν αὐτοῦ σῶσαι, ἀπολέσει αὐτήν· ὃς δʼ ἂν ἀπολέσῃ τὴν ψυχὴν
  αὐτοῦ ἕνεκεν ἐμοῦ, οὗτος σώσει αὐτήν. <span style="color:#b00e23">(25)</span>
  τί γὰρ ὠφελεῖται ἄνθρωπος κερδήσας τὸν κόσμον ὅλον ἑαυτὸν δὲ ἀπολέσας ἢ
  ζημιωθείς; <span style="color:#b00e23">(26)</span> ὃς γὰρ ἂν ἐπαισχυνθῇ με
  καὶ τοὺς ἐμοὺς λόγους, τοῦτον ὁ υἱὸς τοῦ ἀνθρώπου ἐπαισχυνθήσεται, ὅταν ἔλθῃ
  ἐν τῇ δόξῃ αὐτοῦ καὶ τοῦ πατρὸς καὶ τῶν ἁγίων ἀγγέλων. <span style=
  "color:#b00e23">(27)</span> λέγω δὲ ὑμῖν ἀληθῶς, εἰσίν τινες τῶν αὐτοῦ
  ἑστηκότων οἳ οὐ μὴ γεύσωνται θανάτου ἕως ἂν ἴδωσιν τὴν βασιλείαν τοῦ θεοῦ.
  <span style="color:#b00e23">(28)</span> Ἐγένετο δὲ μετὰ τοὺς λόγους τούτους
  ὡσεὶ ἡμέραι ὀκτὼ καὶ παραλαβὼν Πέτρον καὶ Ἰωάννην καὶ Ἰάκωβον ἀνέβη εἰς τὸ
  ὄρος προσεύξασθαι. <span style="color:#b00e23">(29)</span> καὶ ἐγένετο ἐν τῷ
  προσεύχεσθαι αὐτὸν τὸ εἶδος τοῦ προσώπου αὐτοῦ ἕτερον καὶ ὁ ἱματισμὸς αὐτοῦ
  λευκὸς ἐξαστράπτων. <span style="color:#b00e23">(30)</span> καὶ ἰδοὺ ἄνδρες
  δύο συνελάλουν αὐτῷ, οἵτινες ἦσαν Μωϋσῆς καὶ Ἠλίας, <span style=
  "color:#b00e23">(31)</span> οἳ ὀφθέντες ἐν δόξῃ ἔλεγον τὴν ἔξοδον αὐτοῦ ἣν
  ἤμελλεν πληροῦν ἐν Ἰερουσαλήμ. <span style="color:#b00e23">(32)</span> ὁ δὲ
  Πέτρος καὶ οἱ σὺν αὐτῷ ἦσαν βεβαρημένοι ὕπνῳ· διαγρηγορήσαντες δὲ εἶδον τὴν
  δόξαν αὐτοῦ καὶ τοὺς δύο ἄνδρας τοὺς συνεστῶτας αὐτῷ. <span style=
  "color:#b00e23">(33)</span> καὶ ἐγένετο ἐν τῷ διαχωρίζεσθαι αὐτοὺς ἀπʼ αὐτοῦ
  εἶπεν ὁ Πέτρος πρὸς τὸν Ἰησοῦν· Ἐπιστάτα, καλόν ἐστιν ἡμᾶς ὧδε εἶναι, καὶ
  ποιήσωμεν σκηνὰς τρεῖς, μίαν σοὶ καὶ μίαν Μωϋσεῖ καὶ μίαν Ἠλίᾳ, μὴ εἰδὼς ὃ
  λέγει. <span style="color:#b00e23">(34)</span> ταῦτα δὲ αὐτοῦ λέγοντος
  ἐγένετο νεφέλη καὶ ἐπεσκίαζεν αὐτούς· ἐφοβήθησαν δὲ ἐν τῷ εἰσελθεῖν αὐτοὺς
  εἰς τὴν νεφέλην. <span style="color:#b00e23">(35)</span> καὶ φωνὴ ἐγένετο ἐκ
  τῆς νεφέλης λέγουσα· Οὗτός ἐστιν ὁ υἱός μου ὁ ἐκλελεγμένος, αὐτοῦ ἀκούετε.
  <span style="color:#b00e23">(36)</span> καὶ ἐν τῷ γενέσθαι τὴν φωνὴν εὑρέθη
  Ἰησοῦς μόνος. καὶ αὐτοὶ ἐσίγησαν καὶ οὐδενὶ ἀπήγγειλαν ἐν ἐκείναις ταῖς
  ἡμέραις οὐδὲν ὧν ἑώρακαν. <span style="color:#b00e23">(37)</span> Ἐγένετο δὲ
  τῇ ἑξῆς ἡμέρᾳ κατελθόντων αὐτῶν ἀπὸ τοῦ ὄρους συνήντησεν αὐτῷ ὄχλος πολύς.
  <span style="color:#b00e23">(38)</span> καὶ ἰδοὺ ἀνὴρ ἀπὸ τοῦ ὄχλου ἐβόησεν
  λέγων· Διδάσκαλε, δέομαί σου ἐπιβλέψαι ἐπὶ τὸν υἱόν μου, ὅτι μονογενής μοί
  ἐστιν, <span style="color:#b00e23">(39)</span> καὶ ἰδοὺ πνεῦμα λαμβάνει
  αὐτόν, καὶ ἐξαίφνης κράζει, καὶ σπαράσσει αὐτὸν μετὰ ἀφροῦ καὶ μόγις ἀποχωρεῖ
  ἀπʼ αὐτοῦ συντρῖβον αὐτόν· <span style="color:#b00e23">(40)</span> καὶ
  ἐδεήθην τῶν μαθητῶν σου ἵνα ἐκβάλωσιν αὐτό, καὶ οὐκ ἠδυνήθησαν. <span style=
  "color:#b00e23">(41)</span> ἀποκριθεὶς δὲ ὁ Ἰησοῦς εἶπεν· Ὦ γενεὰ ἄπιστος καὶ
  διεστραμμένη, ἕως πότε ἔσομαι πρὸς ὑμᾶς καὶ ἀνέξομαι ὑμῶν; προσάγαγε ὧδε τὸν
  υἱόν σου. <span style="color:#b00e23">(42)</span> ἔτι δὲ προσερχομένου αὐτοῦ
  ἔρρηξεν αὐτὸν τὸ δαιμόνιον καὶ συνεσπάραξεν· ἐπετίμησεν δὲ ὁ Ἰησοῦς τῷ
  πνεύματι τῷ ἀκαθάρτῳ, καὶ ἰάσατο τὸν παῖδα καὶ ἀπέδωκεν αὐτὸν τῷ πατρὶ αὐτοῦ.
  <span style="color:#b00e23">(43)</span> ἐξεπλήσσοντο δὲ πάντες ἐπὶ τῇ
  μεγαλειότητι τοῦ θεοῦ. Πάντων δὲ θαυμαζόντων ἐπὶ πᾶσιν οἷς ἐποίει εἶπεν πρὸς
  τοὺς μαθητὰς αὐτοῦ· <span style="color:#b00e23">(44)</span> Θέσθε ὑμεῖς εἰς
  τὰ ὦτα ὑμῶν τοὺς λόγους τούτους, ὁ γὰρ υἱὸς τοῦ ἀνθρώπου μέλλει παραδίδοσθαι
  εἰς χεῖρας ἀνθρώπων. <span style="color:#b00e23">(45)</span> οἱ δὲ ἠγνόουν τὸ
  ῥῆμα τοῦτο, καὶ ἦν παρακεκαλυμμένον ἀπʼ αὐτῶν ἵνα μὴ αἴσθωνται αὐτό, καὶ
  ἐφοβοῦντο ἐρωτῆσαι αὐτὸν περὶ τοῦ ῥήματος τούτου. <span style=
  "color:#b00e23">(46)</span> Εἰσῆλθεν δὲ διαλογισμὸς ἐν αὐτοῖς, τὸ τίς ἂν εἴη
  μείζων αὐτῶν. <span style="color:#b00e23">(47)</span> ὁ δὲ Ἰησοῦς εἰδὼς τὸν
  διαλογισμὸν τῆς καρδίας αὐτῶν ἐπιλαβόμενος παιδίον ἔστησεν αὐτὸ παρʼ ἑαυτῷ,
  <span style="color:#b00e23">(48)</span> καὶ εἶπεν αὐτοῖς· Ὃς ἂν δέξηται τοῦτο
  τὸ παιδίον ἐπὶ τῷ ὀνόματί μου ἐμὲ δέχεται, καὶ ὃς ἂν ἐμὲ δέξηται δέχεται τὸν
  ἀποστείλαντά με· ὁ γὰρ μικρότερος ἐν πᾶσιν ὑμῖν ὑπάρχων οὗτός ἐστιν μέγας.
  <span style="color:#b00e23">(49)</span> Ἀποκριθεὶς δὲ Ἰωάννης εἶπεν·
  Ἐπιστάτα, εἴδομέν τινα ἐν τῷ ὀνόματί σου ἐκβάλλοντα δαιμόνια, καὶ ἐκωλύομεν
  αὐτὸν ὅτι οὐκ ἀκολουθεῖ μεθʼ ἡμῶν. <span style="color:#b00e23">(50)</span>
  εἶπεν δὲ πρὸς αὐτὸν ὁ Ἰησοῦς· Μὴ κωλύετε, ὃς γὰρ οὐκ ἔστιν καθʼ ὑμῶν ὑπὲρ
  ὑμῶν ἐστιν. <span style="color:#b00e23">(51)</span> Ἐγένετο δὲ ἐν τῷ
  συμπληροῦσθαι τὰς ἡμέρας τῆς ἀναλήμψεως αὐτοῦ καὶ αὐτὸς τὸ πρόσωπον ἐστήρισεν
  τοῦ πορεύεσθαι εἰς Ἰερουσαλήμ, <span style="color:#b00e23">(52)</span> καὶ
  ἀπέστειλεν ἀγγέλους πρὸ προσώπου αὐτοῦ. καὶ πορευθέντες εἰσῆλθον εἰς κώμην
  Σαμαριτῶν, ὡς ἑτοιμάσαι αὐτῷ· <span style="color:#b00e23">(53)</span> καὶ οὐκ
  ἐδέξαντο αὐτόν, ὅτι τὸ πρόσωπον αὐτοῦ ἦν πορευόμενον εἰς Ἰερουσαλήμ.
  <span style="color:#b00e23">(54)</span> ἰδόντες δὲ οἱ μαθηταὶ Ἰάκωβος καὶ
  Ἰωάννης εἶπαν· Κύριε, θέλεις εἴπωμεν πῦρ καταβῆναι ἀπὸ τοῦ οὐρανοῦ καὶ
  ἀναλῶσαι αὐτούς; <span style="color:#b00e23">(55)</span> στραφεὶς δὲ
  ἐπετίμησεν αὐτοῖς. <span style="color:#b00e23">(56)</span> καὶ ἐπορεύθησαν
  εἰς ἑτέραν κώμην. <span style="color:#b00e23">(57)</span> Καὶ πορευομένων
  αὐτῶν ἐν τῇ ὁδῷ εἶπέν τις πρὸς αὐτόν· Ἀκολουθήσω σοι ὅπου ἐὰν ἀπέρχῃ.
  <span style="color:#b00e23">(58)</span> καὶ εἶπεν αὐτῷ ὁ Ἰησοῦς· Αἱ ἀλώπεκες
  φωλεοὺς ἔχουσιν καὶ τὰ πετεινὰ τοῦ οὐρανοῦ κατασκηνώσεις, ὁ δὲ υἱὸς τοῦ
  ἀνθρώπου οὐκ ἔχει ποῦ τὴν κεφαλὴν κλίνῃ. <span style=
  "color:#b00e23">(59)</span> εἶπεν δὲ πρὸς ἕτερον· Ἀκολούθει μοι. ὁ δὲ εἶπεν·
  Κύριε, ἐπίτρεψόν μοι ἀπελθόντι πρῶτον θάψαι τὸν πατέρα μου. <span style=
  "color:#b00e23">(60)</span> εἶπεν δὲ αὐτῷ· Ἄφες τοὺς νεκροὺς θάψαι τοὺς
  ἑαυτῶν νεκρούς, σὺ δὲ ἀπελθὼν διάγγελλε τὴν βασιλείαν τοῦ θεοῦ. <span style=
  "color:#b00e23">(61)</span> εἶπεν δὲ καὶ ἕτερος· Ἀκολουθήσω σοι, κύριε·
  πρῶτον δὲ ἐπίτρεψόν μοι ἀποτάξασθαι τοῖς εἰς τὸν οἶκόν μου. <span style=
  "color:#b00e23">(62)</span> εἶπεν δὲ ὁ Ἰησοῦς· Οὐδεὶς ἐπιβαλὼν τὴν χεῖρα ἐπʼ
  ἄροτρον καὶ βλέπων εἰς τὰ ὀπίσω εὔθετός ἐστιν τῇ βασιλείᾳ τοῦ θεοῦ.</p>

  <h3 id="gospel_of_st._luke10">10</h3>

  <p><span style="color:#b00e23">(1)</span> Μετὰ δὲ ταῦτα ἀνέδειξεν ὁ κύριος
  καὶ ἑτέρους ἑβδομήκοντα δύο καὶ ἀπέστειλεν αὐτοὺς ἀνὰ δύο δύο πρὸ προσώπου
  αὐτοῦ εἰς πᾶσαν πόλιν καὶ τόπον οὗ ἤμελλεν αὐτὸς ἔρχεσθαι. <span style=
  "color:#b00e23">(2)</span> ἔλεγεν δὲ πρὸς αὐτούς· Ὁ μὲν θερισμὸς πολύς, οἱ δὲ
  ἐργάται ὀλίγοι· δεήθητε οὖν τοῦ κυρίου τοῦ θερισμοῦ ὅπως ἐργάτας ἐκβάλῃ εἰς
  τὸν θερισμὸν αὐτοῦ. <span style="color:#b00e23">(3)</span> ὑπάγετε· ἰδοὺ
  ἀποστέλλω ὑμᾶς ὡς ἄρνας ἐν μέσῳ λύκων. <span style="color:#b00e23">(4)</span>
  μὴ βαστάζετε βαλλάντιον, μὴ πήραν, μὴ ὑποδήματα, καὶ μηδένα κατὰ τὴν ὁδὸν
  ἀσπάσησθε. <span style="color:#b00e23">(5)</span> εἰς ἣν δʼ ἂν εἰσέλθητε
  οἰκίαν πρῶτον λέγετε· Εἰρήνη τῷ οἴκῳ τούτῳ. <span style=
  "color:#b00e23">(6)</span> καὶ ἐὰν ᾖ ἐκεῖ υἱὸς εἰρήνης, ἐπαναπαήσεται ἐπʼ
  αὐτὸν ἡ εἰρήνη ὑμῶν· εἰ δὲ μήγε, ἐφʼ ὑμᾶς ἀνακάμψει. <span style=
  "color:#b00e23">(7)</span> ἐν αὐτῇ δὲ τῇ οἰκίᾳ μένετε, ἐσθίοντες καὶ πίνοντες
  τὰ παρʼ αὐτῶν, ἄξιος γὰρ ὁ ἐργάτης τοῦ μισθοῦ αὐτοῦ. μὴ μεταβαίνετε ἐξ οἰκίας
  εἰς οἰκίαν. <span style="color:#b00e23">(8)</span> καὶ εἰς ἣν ἂν πόλιν
  εἰσέρχησθε καὶ δέχωνται ὑμᾶς, ἐσθίετε τὰ παρατιθέμενα ὑμῖν, <span style=
  "color:#b00e23">(9)</span> καὶ θεραπεύετε τοὺς ἐν αὐτῇ ἀσθενεῖς, καὶ λέγετε
  αὐτοῖς· Ἤγγικεν ἐφʼ ὑμᾶς ἡ βασιλεία τοῦ θεοῦ. <span style=
  "color:#b00e23">(10)</span> εἰς ἣν δʼ ἂν πόλιν εἰσέλθητε καὶ μὴ δέχωνται
  ὑμᾶς, ἐξελθόντες εἰς τὰς πλατείας αὐτῆς εἴπατε· <span style=
  "color:#b00e23">(11)</span> Καὶ τὸν κονιορτὸν τὸν κολληθέντα ἡμῖν ἐκ τῆς
  πόλεως ὑμῶν εἰς τοὺς πόδας ἀπομασσόμεθα ὑμῖν· πλὴν τοῦτο γινώσκετε ὅτι
  ἤγγικεν ἡ βασιλεία τοῦ θεοῦ. <span style="color:#b00e23">(12)</span> λέγω
  ὑμῖν ὅτι Σοδόμοις ἐν τῇ ἡμέρᾳ ἐκείνῃ ἀνεκτότερον ἔσται ἢ τῇ πόλει ἐκείνῃ.
  <span style="color:#b00e23">(13)</span> Οὐαί σοι, Χοραζίν· οὐαί σοι,
  Βηθσαϊδά· ὅτι εἰ ἐν Τύρῳ καὶ Σιδῶνι ἐγενήθησαν αἱ δυνάμεις αἱ γενόμεναι ἐν
  ὑμῖν, πάλαι ἂν ἐν σάκκῳ καὶ σποδῷ καθήμενοι μετενόησαν. <span style=
  "color:#b00e23">(14)</span> πλὴν Τύρῳ καὶ Σιδῶνι ἀνεκτότερον ἔσται ἐν τῇ
  κρίσει ἢ ὑμῖν. <span style="color:#b00e23">(15)</span> καὶ σύ, Καφαρναούμ, μὴ
  ἕως οὐρανοῦ ὑψωθήσῃ; ἕως τοῦ ᾅδου καταβιβασθήσῃ. <span style=
  "color:#b00e23">(16)</span> Ὁ ἀκούων ὑμῶν ἐμοῦ ἀκούει, καὶ ὁ ἀθετῶν ὑμᾶς ἐμὲ
  ἀθετεῖ· ὁ δὲ ἐμὲ ἀθετῶν ἀθετεῖ τὸν ἀποστείλαντά με. <span style=
  "color:#b00e23">(17)</span> Ὑπέστρεψαν δὲ οἱ ἑβδομήκοντα δύο μετὰ χαρᾶς
  λέγοντες· Κύριε, καὶ τὰ δαιμόνια ὑποτάσσεται ἡμῖν ἐν τῷ ὀνόματί σου.
  <span style="color:#b00e23">(18)</span> εἶπεν δὲ αὐτοῖς· Ἐθεώρουν τὸν Σατανᾶν
  ὡς ἀστραπὴν ἐκ τοῦ οὐρανοῦ πεσόντα. <span style="color:#b00e23">(19)</span>
  ἰδοὺ δέδωκα ὑμῖν τὴν ἐξουσίαν τοῦ πατεῖν ἐπάνω ὄφεων καὶ σκορπίων, καὶ ἐπὶ
  πᾶσαν τὴν δύναμιν τοῦ ἐχθροῦ, καὶ οὐδὲν ὑμᾶς οὐ μὴ ἀδικήσῃ. <span style=
  "color:#b00e23">(20)</span> πλὴν ἐν τούτῳ μὴ χαίρετε ὅτι τὰ πνεύματα ὑμῖν
  ὑποτάσσεται, χαίρετε δὲ ὅτι τὰ ὀνόματα ὑμῶν ἐγγέγραπται ἐν τοῖς οὐρανοῖς.
  <span style="color:#b00e23">(21)</span> Ἐν αὐτῇ τῇ ὥρᾳ ἠγαλλιάσατο τῷ
  πνεύματι τῷ ἁγίῳ καὶ εἶπεν· Ἐξομολογοῦμαί σοι, πάτερ κύριε τοῦ οὐρανοῦ καὶ
  τῆς γῆς, ὅτι ἀπέκρυψας ταῦτα ἀπὸ σοφῶν καὶ συνετῶν, καὶ ἀπεκάλυψας αὐτὰ
  νηπίοις· ναί, ὁ πατήρ, ὅτι οὕτως εὐδοκία ἐγένετο ἔμπροσθέν σου. <span style=
  "color:#b00e23">(22)</span> πάντα μοι παρεδόθη ὑπὸ τοῦ πατρός μου, καὶ οὐδεὶς
  γινώσκει τίς ἐστιν ὁ υἱὸς εἰ μὴ ὁ πατήρ, καὶ τίς ἐστιν ὁ πατὴρ εἰ μὴ ὁ υἱὸς
  καὶ ᾧ ἐὰν βούληται ὁ υἱὸς ἀποκαλύψαι. <span style="color:#b00e23">(23)</span>
  Καὶ στραφεὶς πρὸς τοὺς μαθητὰς κατʼ ἰδίαν εἶπεν· Μακάριοι οἱ ὀφθαλμοὶ οἱ
  βλέποντες ἃ βλέπετε. <span style="color:#b00e23">(24)</span> λέγω γὰρ ὑμῖν
  ὅτι πολλοὶ προφῆται καὶ βασιλεῖς ἠθέλησαν ἰδεῖν ἃ ὑμεῖς βλέπετε καὶ οὐκ
  εἶδαν, καὶ ἀκοῦσαι ἃ ἀκούετε καὶ οὐκ ἤκουσαν. <span style=
  "color:#b00e23">(25)</span> Καὶ ἰδοὺ νομικός τις ἀνέστη ἐκπειράζων αὐτὸν
  λέγων· Διδάσκαλε, τί ποιήσας ζωὴν αἰώνιον κληρονομήσω; <span style=
  "color:#b00e23">(26)</span> ὁ δὲ εἶπεν πρὸς αὐτόν· Ἐν τῷ νόμῳ τί γέγραπται;
  πῶς ἀναγινώσκεις; <span style="color:#b00e23">(27)</span> ὁ δὲ ἀποκριθεὶς
  εἶπεν· Ἀγαπήσεις κύριον τὸν θεόν σου ἐξ ὅλης τῆς καρδίας σου καὶ ἐν ὅλῃ τῇ
  ψυχῇ σου καὶ ἐν ὅλῃ τῇ ἰσχύϊ σου καὶ ἐν ὅλῃ τῇ διανοίᾳ σου, καὶ τὸν πλησίον
  σου ὡς σεαυτόν. <span style="color:#b00e23">(28)</span> εἶπεν δὲ αὐτῷ· Ὀρθῶς
  ἀπεκρίθης· τοῦτο ποίει καὶ ζήσῃ. <span style="color:#b00e23">(29)</span> Ὁ δὲ
  θέλων δικαιῶσαι ἑαυτὸν εἶπεν πρὸς τὸν Ἰησοῦν· Καὶ τίς ἐστίν μου πλησίον;
  <span style="color:#b00e23">(30)</span> ὑπολαβὼν δὲ ὁ Ἰησοῦς εἶπεν· Ἄνθρωπός
  τις κατέβαινεν ἀπὸ Ἰερουσαλὴμ εἰς Ἰεριχὼ καὶ λῃσταῖς περιέπεσεν, οἳ καὶ
  ἐκδύσαντες αὐτὸν καὶ πληγὰς ἐπιθέντες ἀπῆλθον ἀφέντες ἡμιθανῆ. <span style=
  "color:#b00e23">(31)</span> κατὰ συγκυρίαν δὲ ἱερεύς τις κατέβαινεν ἐν τῇ ὁδῷ
  ἐκείνῃ, καὶ ἰδὼν αὐτὸν ἀντιπαρῆλθεν· <span style="color:#b00e23">(32)</span>
  ὁμοίως δὲ καὶ Λευίτης κατὰ τὸν τόπον ἐλθὼν καὶ ἰδὼν ἀντιπαρῆλθεν.
  <span style="color:#b00e23">(33)</span> Σαμαρίτης δέ τις ὁδεύων ἦλθεν κατʼ
  αὐτὸν καὶ ἰδὼν ἐσπλαγχνίσθη, <span style="color:#b00e23">(34)</span> καὶ
  προσελθὼν κατέδησεν τὰ τραύματα αὐτοῦ ἐπιχέων ἔλαιον καὶ οἶνον, ἐπιβιβάσας δὲ
  αὐτὸν ἐπὶ τὸ ἴδιον κτῆνος ἤγαγεν αὐτὸν εἰς πανδοχεῖον καὶ ἐπεμελήθη αὐτοῦ.
  <span style="color:#b00e23">(35)</span> καὶ ἐπὶ τὴν αὔριον ἐκβαλὼν δύο
  δηνάρια ἔδωκεν τῷ πανδοχεῖ καὶ εἶπεν· Ἐπιμελήθητι αὐτοῦ, καὶ ὅ τι ἂν
  προσδαπανήσῃς ἐγὼ ἐν τῷ ἐπανέρχεσθαί με ἀποδώσω σοι. <span style=
  "color:#b00e23">(36)</span> τίς τούτων τῶν τριῶν πλησίον δοκεῖ σοι γεγονέναι
  τοῦ ἐμπεσόντος εἰς τοὺς λῃστάς; <span style="color:#b00e23">(37)</span> ὁ δὲ
  εἶπεν· Ὁ ποιήσας τὸ ἔλεος μετʼ αὐτοῦ. εἶπεν δὲ αὐτῷ ὁ Ἰησοῦς· Πορεύου καὶ σὺ
  ποίει ὁμοίως. <span style="color:#b00e23">(38)</span> Ἐν δὲ τῷ πορεύεσθαι
  αὐτοὺς αὐτὸς εἰσῆλθεν εἰς κώμην τινά· γυνὴ δέ τις ὀνόματι Μάρθα ὑπεδέξατο
  αὐτὸν. <span style="color:#b00e23">(39)</span> καὶ τῇδε ἦν ἀδελφὴ καλουμένη
  Μαριάμ, ἣ καὶ παρακαθεσθεῖσα πρὸς τοὺς πόδας τοῦ Ἰησοῦ ἤκουεν τὸν λόγον
  αὐτοῦ. <span style="color:#b00e23">(40)</span> ἡ δὲ Μάρθα περιεσπᾶτο περὶ
  πολλὴν διακονίαν· ἐπιστᾶσα δὲ εἶπεν· Κύριε, οὐ μέλει σοι ὅτι ἡ ἀδελφή μου
  μόνην με κατέλειπεν διακονεῖν; εἰπὲ οὖν αὐτῇ ἵνα μοι συναντιλάβηται.
  <span style="color:#b00e23">(41)</span> ἀποκριθεὶς δὲ εἶπεν αὐτῇ ὁ κύριος·
  Μάρθα Μάρθα, μεριμνᾷς καὶ θορυβάζῃ περὶ πολλά, <span style=
  "color:#b00e23">(42)</span> ὀλίγων δέ ἐστιν χρεία ἢ ἑνός· Μαριὰμ γὰρ τὴν
  ἀγαθὴν μερίδα ἐξελέξατο ἥτις οὐκ ἀφαιρεθήσεται αὐτῆς.</p>

  <h3 id="gospel_of_st._luke11">11</h3>

  <p><span style="color:#b00e23">(1)</span> Καὶ ἐγένετο ἐν τῷ εἶναι αὐτὸν ἐν
  τόπῳ τινὶ προσευχόμενον, ὡς ἐπαύσατο, εἶπέν τις τῶν μαθητῶν αὐτοῦ πρὸς αὐτόν·
  Κύριε, δίδαξον ἡμᾶς προσεύχεσθαι, καθὼς καὶ Ἰωάννης ἐδίδαξεν τοὺς μαθητὰς
  αὐτοῦ. <span style="color:#b00e23">(2)</span> εἶπεν δὲ αὐτοῖς· Ὅταν
  προσεύχησθε, λέγετε· Πάτερ, ἁγιασθήτω τὸ ὄνομά σου· ἐλθέτω ἡ βασιλεία σου·
  <span style="color:#b00e23">(3)</span> τὸν ἄρτον ἡμῶν τὸν ἐπιούσιον δίδου
  ἡμῖν τὸ καθʼ ἡμέραν· <span style="color:#b00e23">(4)</span> καὶ ἄφες ἡμῖν τὰς
  ἁμαρτίας ἡμῶν, καὶ γὰρ αὐτοὶ ἀφίομεν παντὶ ὀφείλοντι ἡμῖν· καὶ μὴ εἰσενέγκῃς
  ἡμᾶς εἰς πειρασμόν. <span style="color:#b00e23">(5)</span> Καὶ εἶπεν πρὸς
  αὐτούς· Τίς ἐξ ὑμῶν ἕξει φίλον καὶ πορεύσεται πρὸς αὐτὸν μεσονυκτίου καὶ εἴπῃ
  αὐτῷ· Φίλε, χρῆσόν μοι τρεῖς ἄρτους, <span style="color:#b00e23">(6)</span>
  ἐπειδὴ φίλος μου παρεγένετο ἐξ ὁδοῦ πρός με καὶ οὐκ ἔχω ὃ παραθήσω αὐτῷ·
  <span style="color:#b00e23">(7)</span> κἀκεῖνος ἔσωθεν ἀποκριθεὶς εἴπῃ· Μή
  μοι κόπους πάρεχε· ἤδη ἡ θύρα κέκλεισται, καὶ τὰ παιδία μου μετʼ ἐμοῦ εἰς τὴν
  κοίτην εἰσίν· οὐ δύναμαι ἀναστὰς δοῦναί σοι. <span style=
  "color:#b00e23">(8)</span> λέγω ὑμῖν, εἰ καὶ οὐ δώσει αὐτῷ ἀναστὰς διὰ τὸ
  εἶναι φίλον αὐτοῦ, διά γε τὴν ἀναίδειαν αὐτοῦ ἐγερθεὶς δώσει αὐτῷ ὅσων
  χρῄζει. <span style="color:#b00e23">(9)</span> Κἀγὼ ὑμῖν λέγω, αἰτεῖτε, καὶ
  δοθήσεται ὑμῖν· ζητεῖτε, καὶ εὑρήσετε· κρούετε, καὶ ἀνοιγήσεται ὑμῖν·
  <span style="color:#b00e23">(10)</span> πᾶς γὰρ ὁ αἰτῶν λαμβάνει, καὶ ὁ ζητῶν
  εὑρίσκει, καὶ τῷ κρούοντι ἀνοιγήσεται. <span style=
  "color:#b00e23">(11)</span> τίνα δὲ ἐξ ὑμῶν τὸν πατέρα αἰτήσει ὁ υἱὸς ἰχθύν,
  καὶ ἀντὶ ἰχθύος ὄφιν αὐτῷ ἐπιδώσει; <span style="color:#b00e23">(12)</span> ἢ
  καὶ αἰτήσει ᾠόν, ἐπιδώσει αὐτῷ σκορπίον; <span style=
  "color:#b00e23">(13)</span> εἰ οὖν ὑμεῖς πονηροὶ ὑπάρχοντες οἴδατε δόματα
  ἀγαθὰ διδόναι τοῖς τέκνοις ὑμῶν, πόσῳ μᾶλλον ὁ πατὴρ ὁ ἐξ οὐρανοῦ δώσει
  πνεῦμα ἅγιον τοῖς αἰτοῦσιν αὐτόν. <span style="color:#b00e23">(14)</span> Καὶ
  ἦν ἐκβάλλων δαιμόνιον κωφόν· ἐγένετο δὲ τοῦ δαιμονίου ἐξελθόντος ἐλάλησεν ὁ
  κωφός. καὶ ἐθαύμασαν οἱ ὄχλοι· <span style="color:#b00e23">(15)</span> τινὲς
  δὲ ἐξ αὐτῶν εἶπον· Ἐν Βεελζεβοὺλ τῷ ἄρχοντι τῶν δαιμονίων ἐκβάλλει τὰ
  δαιμόνια· <span style="color:#b00e23">(16)</span> ἕτεροι δὲ πειράζοντες
  σημεῖον ἐξ οὐρανοῦ ἐζήτουν παρʼ αὐτοῦ. <span style=
  "color:#b00e23">(17)</span> αὐτὸς δὲ εἰδὼς αὐτῶν τὰ διανοήματα εἶπεν αὐτοῖς·
  Πᾶσα βασιλεία ἐφʼ ἑαυτὴν διαμερισθεῖσα ἐρημοῦται, καὶ οἶκος ἐπὶ οἶκον πίπτει.
  <span style="color:#b00e23">(18)</span> εἰ δὲ καὶ ὁ Σατανᾶς ἐφʼ ἑαυτὸν
  διεμερίσθη, πῶς σταθήσεται ἡ βασιλεία αὐτοῦ; ὅτι λέγετε ἐν Βεελζεβοὺλ
  ἐκβάλλειν με τὰ δαιμόνια. <span style="color:#b00e23">(19)</span> εἰ δὲ ἐγὼ
  ἐν Βεελζεβοὺλ ἐκβάλλω τὰ δαιμόνια, οἱ υἱοὶ ὑμῶν ἐν τίνι ἐκβάλλουσιν; διὰ
  τοῦτο αὐτοὶ ὑμῶν κριταὶ ἔσονται. <span style="color:#b00e23">(20)</span> εἰ
  δὲ ἐν δακτύλῳ θεοῦ ἐκβάλλω τὰ δαιμόνια, ἄρα ἔφθασεν ἐφʼ ὑμᾶς ἡ βασιλεία τοῦ
  θεοῦ. <span style="color:#b00e23">(21)</span> ὅταν ὁ ἰσχυρὸς καθωπλισμένος
  φυλάσσῃ τὴν ἑαυτοῦ αὐλήν, ἐν εἰρήνῃ ἐστὶν τὰ ὑπάρχοντα αὐτοῦ· <span style=
  "color:#b00e23">(22)</span> ἐπὰν δὲ ἰσχυρότερος αὐτοῦ ἐπελθὼν νικήσῃ αὐτόν,
  τὴν πανοπλίαν αὐτοῦ αἴρει ἐφʼ ᾗ ἐπεποίθει, καὶ τὰ σκῦλα αὐτοῦ διαδίδωσιν.
  <span style="color:#b00e23">(23)</span> ὁ μὴ ὢν μετʼ ἐμοῦ κατʼ ἐμοῦ ἐστιν,
  καὶ ὁ μὴ συνάγων μετʼ ἐμοῦ σκορπίζει. <span style="color:#b00e23">(24)</span>
  Ὅταν τὸ ἀκάθαρτον πνεῦμα ἐξέλθῃ ἀπὸ τοῦ ἀνθρώπου, διέρχεται διʼ ἀνύδρων τόπων
  ζητοῦν ἀνάπαυσιν, καὶ μὴ εὑρίσκον λέγει· Ὑποστρέψω εἰς τὸν οἶκόν μου ὅθεν
  ἐξῆλθον· <span style="color:#b00e23">(25)</span> καὶ ἐλθὸν εὑρίσκει
  σεσαρωμένον καὶ κεκοσμημένον. <span style="color:#b00e23">(26)</span> τότε
  πορεύεται καὶ παραλαμβάνει ἕτερα πνεύματα πονηρότερα ἑαυτοῦ ἑπτά, καὶ
  εἰσελθόντα κατοικεῖ ἐκεῖ, καὶ γίνεται τὰ ἔσχατα τοῦ ἀνθρώπου ἐκείνου χείρονα
  τῶν πρώτων. <span style="color:#b00e23">(27)</span> Ἐγένετο δὲ ἐν τῷ λέγειν
  αὐτὸν ταῦτα ἐπάρασά τις φωνὴν γυνὴ ἐκ τοῦ ὄχλου εἶπεν αὐτῷ· Μακαρία ἡ κοιλία
  ἡ βαστάσασά σε καὶ μαστοὶ οὓς ἐθήλασας· <span style=
  "color:#b00e23">(28)</span> αὐτὸς δὲ εἶπεν· Μενοῦν μακάριοι οἱ ἀκούοντες τὸν
  λόγον τοῦ θεοῦ καὶ φυλάσσοντες. <span style="color:#b00e23">(29)</span> Τῶν
  δὲ ὄχλων ἐπαθροιζομένων ἤρξατο λέγειν· Ἡ γενεὰ αὕτη γενεὰ πονηρά ἐστιν·
  σημεῖον ζητεῖ, καὶ σημεῖον οὐ δοθήσεται αὐτῇ εἰ μὴ τὸ σημεῖον Ἰωνᾶ.
  <span style="color:#b00e23">(30)</span> καθὼς γὰρ ἐγένετο Ἰωνᾶς τοῖς
  Νινευίταις σημεῖον, οὕτως ἔσται καὶ ὁ υἱὸς τοῦ ἀνθρώπου τῇ γενεᾷ ταύτῃ.
  <span style="color:#b00e23">(31)</span> βασίλισσα νότου ἐγερθήσεται ἐν τῇ
  κρίσει μετὰ τῶν ἀνδρῶν τῆς γενεᾶς ταύτης καὶ κατακρινεῖ αὐτούς· ὅτι ἦλθεν ἐκ
  τῶν περάτων τῆς γῆς ἀκοῦσαι τὴν σοφίαν Σολομῶνος, καὶ ἰδοὺ πλεῖον Σολομῶνος
  ὧδε. <span style="color:#b00e23">(32)</span> ἄνδρες Νινευῖται ἀναστήσονται ἐν
  τῇ κρίσει μετὰ τῆς γενεᾶς ταύτης καὶ κατακρινοῦσιν αὐτήν· ὅτι μετενόησαν εἰς
  τὸ κήρυγμα Ἰωνᾶ, καὶ ἰδοὺ πλεῖον Ἰωνᾶ ὧδε. <span style=
  "color:#b00e23">(33)</span> Οὐδεὶς λύχνον ἅψας εἰς κρύπτην τίθησιν οὐδὲ ὑπὸ
  τὸν μόδιον ἀλλʼ ἐπὶ τὴν λυχνίαν, ἵνα οἱ εἰσπορευόμενοι τὸ φέγγος βλέπωσιν.
  <span style="color:#b00e23">(34)</span> ὁ λύχνος τοῦ σώματός ἐστιν ὁ ὀφθαλμός
  σου. ὅταν ὁ ὀφθαλμός σου ἁπλοῦς ᾖ, καὶ ὅλον τὸ σῶμά σου φωτεινόν ἐστιν· ἐπὰν
  δὲ πονηρὸς ᾖ, καὶ τὸ σῶμά σου σκοτεινόν. <span style=
  "color:#b00e23">(35)</span> σκόπει οὖν μὴ τὸ φῶς τὸ ἐν σοὶ σκότος ἐστίν.
  <span style="color:#b00e23">(36)</span> εἰ οὖν τὸ σῶμά σου ὅλον φωτεινόν, μὴ
  ἔχον μέρος τι σκοτεινόν, ἔσται φωτεινὸν ὅλον ὡς ὅταν ὁ λύχνος τῇ ἀστραπῇ
  φωτίζῃ σε. <span style="color:#b00e23">(37)</span> Ἐν δὲ τῷ λαλῆσαι ἐρωτᾷ
  αὐτὸν Φαρισαῖος ὅπως ἀριστήσῃ παρʼ αὐτῷ· εἰσελθὼν δὲ ἀνέπεσεν. <span style=
  "color:#b00e23">(38)</span> ὁ δὲ Φαρισαῖος ἰδὼν ἐθαύμασεν ὅτι οὐ πρῶτον
  ἐβαπτίσθη πρὸ τοῦ ἀρίστου. <span style="color:#b00e23">(39)</span> εἶπεν δὲ ὁ
  κύριος πρὸς αὐτόν· Νῦν ὑμεῖς οἱ Φαρισαῖοι τὸ ἔξωθεν τοῦ ποτηρίου καὶ τοῦ
  πίνακος καθαρίζετε, τὸ δὲ ἔσωθεν ὑμῶν γέμει ἁρπαγῆς καὶ πονηρίας.
  <span style="color:#b00e23">(40)</span> ἄφρονες, οὐχ ὁ ποιήσας τὸ ἔξωθεν καὶ
  τὸ ἔσωθεν ἐποίησεν; <span style="color:#b00e23">(41)</span> πλὴν τὰ ἐνόντα
  δότε ἐλεημοσύνην, καὶ ἰδοὺ πάντα καθαρὰ ὑμῖν ἐστιν. <span style=
  "color:#b00e23">(42)</span> Ἀλλὰ οὐαὶ ὑμῖν τοῖς Φαρισαίοις, ὅτι ἀποδεκατοῦτε
  τὸ ἡδύοσμον καὶ τὸ πήγανον καὶ πᾶν λάχανον, καὶ παρέρχεσθε τὴν κρίσιν καὶ τὴν
  ἀγάπην τοῦ θεοῦ· ταῦτα δὲ ἔδει ποιῆσαι κἀκεῖνα μὴ παρεῖναι. <span style=
  "color:#b00e23">(43)</span> οὐαὶ ὑμῖν τοῖς Φαρισαίοις, ὅτι ἀγαπᾶτε τὴν
  πρωτοκαθεδρίαν ἐν ταῖς συναγωγαῖς καὶ τοὺς ἀσπασμοὺς ἐν ταῖς ἀγοραῖς.
  <span style="color:#b00e23">(44)</span> οὐαὶ ὑμῖν, ὅτι ἐστὲ ὡς τὰ μνημεῖα τὰ
  ἄδηλα, καὶ οἱ ἄνθρωποι οἱ περιπατοῦντες ἐπάνω οὐκ οἴδασιν. <span style=
  "color:#b00e23">(45)</span> Ἀποκριθεὶς δέ τις τῶν νομικῶν λέγει αὐτῷ·
  Διδάσκαλε, ταῦτα λέγων καὶ ἡμᾶς ὑβρίζεις. <span style=
  "color:#b00e23">(46)</span> ὁ δὲ εἶπεν· Καὶ ὑμῖν τοῖς νομικοῖς οὐαί, ὅτι
  φορτίζετε τοὺς ἀνθρώπους φορτία δυσβάστακτα, καὶ αὐτοὶ ἑνὶ τῶν δακτύλων ὑμῶν
  οὐ προσψαύετε τοῖς φορτίοις. <span style="color:#b00e23">(47)</span> οὐαὶ
  ὑμῖν, ὅτι οἰκοδομεῖτε τὰ μνημεῖα τῶν προφητῶν οἱ δὲ πατέρες ὑμῶν ἀπέκτειναν
  αὐτούς. <span style="color:#b00e23">(48)</span> ἄρα μάρτυρές ἐστε καὶ
  συνευδοκεῖτε τοῖς ἔργοις τῶν πατέρων ὑμῶν, ὅτι αὐτοὶ μὲν ἀπέκτειναν αὐτοὺς
  ὑμεῖς δὲ οἰκοδομεῖτε. <span style="color:#b00e23">(49)</span> διὰ τοῦτο καὶ ἡ
  σοφία τοῦ θεοῦ εἶπεν· Ἀποστελῶ εἰς αὐτοὺς προφήτας καὶ ἀποστόλους, καὶ ἐξ
  αὐτῶν ἀποκτενοῦσιν καὶ διώξουσιν, <span style="color:#b00e23">(50)</span> ἵνα
  ἐκζητηθῇ τὸ αἷμα πάντων τῶν προφητῶν τὸ ἐκκεχυμένον ἀπὸ καταβολῆς κόσμου ἀπὸ
  τῆς γενεᾶς ταύτης, <span style="color:#b00e23">(51)</span> ἀπὸ αἵματος Ἅβελ
  ἕως αἵματος Ζαχαρίου τοῦ ἀπολομένου μεταξὺ τοῦ θυσιαστηρίου καὶ τοῦ οἴκου·
  ναί, λέγω ὑμῖν, ἐκζητηθήσεται ἀπὸ τῆς γενεᾶς ταύτης. <span style=
  "color:#b00e23">(52)</span> οὐαὶ ὑμῖν τοῖς νομικοῖς, ὅτι ἤρατε τὴν κλεῖδα τῆς
  γνώσεως· αὐτοὶ οὐκ εἰσήλθατε καὶ τοὺς εἰσερχομένους ἐκωλύσατε. <span style=
  "color:#b00e23">(53)</span> Κἀκεῖθεν ἐξελθόντος αὐτοῦ ἤρξαντο οἱ γραμματεῖς
  καὶ οἱ Φαρισαῖοι δεινῶς ἐνέχειν καὶ ἀποστοματίζειν αὐτὸν περὶ πλειόνων,
  <span style="color:#b00e23">(54)</span> ἐνεδρεύοντες αὐτὸν θηρεῦσαί τι ἐκ τοῦ
  στόματος αὐτοῦ.</p>

  <h3 id="gospel_of_st._luke12">12</h3>

  <p><span style="color:#b00e23">(1)</span> Ἐν οἷς ἐπισυναχθεισῶν τῶν μυριάδων
  τοῦ ὄχλου, ὥστε καταπατεῖν ἀλλήλους, ἤρξατο λέγειν πρὸς τοὺς μαθητὰς αὐτοῦ
  πρῶτον· Προσέχετε ἑαυτοῖς ἀπὸ τῆς ζύμης, ἥτις ἐστὶν ὑπόκρισις, τῶν Φαρισαίων.
  <span style="color:#b00e23">(2)</span> οὐδὲν δὲ συγκεκαλυμμένον ἐστὶν ὃ οὐκ
  ἀποκαλυφθήσεται, καὶ κρυπτὸν ὃ οὐ γνωσθήσεται. <span style=
  "color:#b00e23">(3)</span> ἀνθʼ ὧν ὅσα ἐν τῇ σκοτίᾳ εἴπατε ἐν τῷ φωτὶ
  ἀκουσθήσεται, καὶ ὃ πρὸς τὸ οὖς ἐλαλήσατε ἐν τοῖς ταμείοις κηρυχθήσεται ἐπὶ
  τῶν δωμάτων. <span style="color:#b00e23">(4)</span> Λέγω δὲ ὑμῖν τοῖς φίλοις
  μου, μὴ φοβηθῆτε ἀπὸ τῶν ἀποκτεινόντων τὸ σῶμα καὶ μετὰ ταῦτα μὴ ἐχόντων
  περισσότερόν τι ποιῆσαι. <span style="color:#b00e23">(5)</span> ὑποδείξω δὲ
  ὑμῖν τίνα φοβηθῆτε· φοβήθητε τὸν μετὰ τὸ ἀποκτεῖναι ἔχοντα ἐξουσίαν ἐμβαλεῖν
  εἰς τὴν γέενναν· ναί, λέγω ὑμῖν, τοῦτον φοβήθητε. <span style=
  "color:#b00e23">(6)</span> οὐχὶ πέντε στρουθία πωλοῦνται ἀσσαρίων δύο; καὶ ἓν
  ἐξ αὐτῶν οὐκ ἔστιν ἐπιλελησμένον ἐνώπιον τοῦ θεοῦ. <span style=
  "color:#b00e23">(7)</span> ἀλλὰ καὶ αἱ τρίχες τῆς κεφαλῆς ὑμῶν πᾶσαι
  ἠρίθμηνται· μὴ φοβεῖσθε· πολλῶν στρουθίων διαφέρετε. <span style=
  "color:#b00e23">(8)</span> Λέγω δὲ ὑμῖν, πᾶς ὃς ἂν ὁμολογήσῃ ἐν ἐμοὶ
  ἔμπροσθεν τῶν ἀνθρώπων, καὶ ὁ υἱὸς τοῦ ἀνθρώπου ὁμολογήσει ἐν αὐτῷ ἔμπροσθεν
  τῶν ἀγγέλων τοῦ θεοῦ· <span style="color:#b00e23">(9)</span> ὁ δὲ ἀρνησάμενός
  με ἐνώπιον τῶν ἀνθρώπων ἀπαρνηθήσεται ἐνώπιον τῶν ἀγγέλων τοῦ θεοῦ.
  <span style="color:#b00e23">(10)</span> καὶ πᾶς ὃς ἐρεῖ λόγον εἰς τὸν υἱὸν
  τοῦ ἀνθρώπου, ἀφεθήσεται αὐτῷ τῷ δὲ εἰς τὸ ἅγιον πνεῦμα βλασφημήσαντι οὐκ
  ἀφεθήσεται. <span style="color:#b00e23">(11)</span> ὅταν δὲ εἰσφέρωσιν ὑμᾶς
  ἐπὶ τὰς συναγωγὰς καὶ τὰς ἀρχὰς καὶ τὰς ἐξουσίας, μὴ μεριμνήσητε πῶς ἢ τί
  ἀπολογήσησθε ἢ τί εἴπητε· <span style="color:#b00e23">(12)</span> τὸ γὰρ
  ἅγιον πνεῦμα διδάξει ὑμᾶς ἐν αὐτῇ τῇ ὥρᾳ ἃ δεῖ εἰπεῖν. <span style=
  "color:#b00e23">(13)</span> Εἶπεν δέ τις ἐκ τοῦ ὄχλου αὐτῷ· Διδάσκαλε, εἰπὲ
  τῷ ἀδελφῷ μου μερίσασθαι μετʼ ἐμοῦ τὴν κληρονομίαν. <span style=
  "color:#b00e23">(14)</span> ὁ δὲ εἶπεν αὐτῷ· Ἄνθρωπε, τίς με κατέστησεν
  κριτὴν ἢ μεριστὴν ἐφʼ ὑμᾶς; <span style="color:#b00e23">(15)</span> εἶπεν δὲ
  πρὸς αὐτούς· Ὁρᾶτε καὶ φυλάσσεσθε ἀπὸ πάσης πλεονεξίας, ὅτι οὐκ ἐν τῷ
  περισσεύειν τινὶ ἡ ζωὴ αὐτοῦ ἐστιν ἐκ τῶν ὑπαρχόντων αὐτῷ. <span style=
  "color:#b00e23">(16)</span> εἶπεν δὲ παραβολὴν πρὸς αὐτοὺς λέγων· Ἀνθρώπου
  τινὸς πλουσίου εὐφόρησεν ἡ χώρα. <span style="color:#b00e23">(17)</span> καὶ
  διελογίζετο ἐν ἑαυτῷ λέγων· Τί ποιήσω, ὅτι οὐκ ἔχω ποῦ συνάξω τοὺς καρπούς
  μου; <span style="color:#b00e23">(18)</span> καὶ εἶπεν· Τοῦτο ποιήσω· καθελῶ
  μου τὰς ἀποθήκας καὶ μείζονας οἰκοδομήσω, καὶ συνάξω ἐκεῖ πάντα τὸν σῖτον καὶ
  τὰ ἀγαθά μου, <span style="color:#b00e23">(19)</span> καὶ ἐρῶ τῇ ψυχῇ μου·
  Ψυχή, ἔχεις πολλὰ ἀγαθὰ κείμενα εἰς ἔτη πολλά· ἀναπαύου, φάγε, πίε,
  εὐφραίνου. <span style="color:#b00e23">(20)</span> εἶπεν δὲ αὐτῷ ὁ θεός·
  Ἄφρων, ταύτῃ τῇ νυκτὶ τὴν ψυχήν σου ἀπαιτοῦσιν ἀπὸ σοῦ· ἃ δὲ ἡτοίμασας, τίνι
  ἔσται; <span style="color:#b00e23">(21)</span> οὕτως ὁ θησαυρίζων ἑαυτῷ καὶ
  μὴ εἰς θεὸν πλουτῶν. <span style="color:#b00e23">(22)</span> Εἶπεν δὲ πρὸς
  τοὺς μαθητὰς αὐτοῦ· Διὰ τοῦτο λέγω ὑμῖν, μὴ μεριμνᾶτε τῇ ψυχῇ τί φάγητε, μηδὲ
  τῷ σώματι τί ἐνδύσησθε. <span style="color:#b00e23">(23)</span> ἡ γὰρ ψυχὴ
  πλεῖόν ἐστιν τῆς τροφῆς καὶ τὸ σῶμα τοῦ ἐνδύματος. <span style=
  "color:#b00e23">(24)</span> κατανοήσατε τοὺς κόρακας ὅτι οὐ σπείρουσιν οὐδὲ
  θερίζουσιν, οἷς οὐκ ἔστιν ταμεῖον οὐδὲ ἀποθήκη, καὶ ὁ θεὸς τρέφει αὐτούς·
  πόσῳ μᾶλλον ὑμεῖς διαφέρετε τῶν πετεινῶν. <span style=
  "color:#b00e23">(25)</span> τίς δὲ ἐξ ὑμῶν μεριμνῶν δύναται ἐπὶ τὴν ἡλικίαν
  αὐτοῦ προσθεῖναι πῆχυν; <span style="color:#b00e23">(26)</span> εἰ οὖν οὐδὲ
  ἐλάχιστον δύνασθε, τί περὶ τῶν λοιπῶν μεριμνᾶτε; <span style=
  "color:#b00e23">(27)</span> κατανοήσατε τὰ κρίνα πῶς αὐξάνει· οὐ κοπιᾷ οὐδὲ
  νήθει· λέγω δὲ ὑμῖν, οὐδὲ Σολομὼν ἐν πάσῃ τῇ δόξῃ αὐτοῦ περιεβάλετο ὡς ἓν
  τούτων. <span style="color:#b00e23">(28)</span> εἰ δὲ ἐν ἀγρῷ τὸν χόρτον ὄντα
  σήμερον καὶ αὔριον εἰς κλίβανον βαλλόμενον ὁ θεὸς οὕτως ἀμφιέζει, πόσῳ μᾶλλον
  ὑμᾶς, ὀλιγόπιστοι. <span style="color:#b00e23">(29)</span> καὶ ὑμεῖς μὴ
  ζητεῖτε τί φάγητε καὶ τί πίητε, καὶ μὴ μετεωρίζεσθε, <span style=
  "color:#b00e23">(30)</span> ταῦτα γὰρ πάντα τὰ ἔθνη τοῦ κόσμου ἐπιζητοῦσιν,
  ὑμῶν δὲ ὁ πατὴρ οἶδεν ὅτι χρῄζετε τούτων. <span style=
  "color:#b00e23">(31)</span> πλὴν ζητεῖτε τὴν βασιλείαν αὐτοῦ, καὶ ταῦτα
  προστεθήσεται ὑμῖν. <span style="color:#b00e23">(32)</span> Μὴ φοβοῦ, τὸ
  μικρὸν ποίμνιον, ὅτι εὐδόκησεν ὁ πατὴρ ὑμῶν δοῦναι ὑμῖν τὴν βασιλείαν.
  <span style="color:#b00e23">(33)</span> πωλήσατε τὰ ὑπάρχοντα ὑμῶν καὶ δότε
  ἐλεημοσύνην· ποιήσατε ἑαυτοῖς βαλλάντια μὴ παλαιούμενα, θησαυρὸν ἀνέκλειπτον
  ἐν τοῖς οὐρανοῖς, ὅπου κλέπτης οὐκ ἐγγίζει οὐδὲ σὴς διαφθείρει· <span style=
  "color:#b00e23">(34)</span> ὅπου γάρ ἐστιν ὁ θησαυρὸς ὑμῶν, ἐκεῖ καὶ ἡ καρδία
  ὑμῶν ἔσται. <span style="color:#b00e23">(35)</span> Ἔστωσαν ὑμῶν αἱ ὀσφύες
  περιεζωσμέναι καὶ οἱ λύχνοι καιόμενοι, <span style=
  "color:#b00e23">(36)</span> καὶ ὑμεῖς ὅμοιοι ἀνθρώποις προσδεχομένοις τὸν
  κύριον ἑαυτῶν πότε ἀναλύσῃ ἐκ τῶν γάμων, ἵνα ἐλθόντος καὶ κρούσαντος εὐθέως
  ἀνοίξωσιν αὐτῷ. <span style="color:#b00e23">(37)</span> μακάριοι οἱ δοῦλοι
  ἐκεῖνοι, οὓς ἐλθὼν ὁ κύριος εὑρήσει γρηγοροῦντας· ἀμὴν λέγω ὑμῖν ὅτι
  περιζώσεται καὶ ἀνακλινεῖ αὐτοὺς καὶ παρελθὼν διακονήσει αὐτοῖς. <span style=
  "color:#b00e23">(38)</span> κἂν ἐν τῇ δευτέρᾳ κἂν ἐν τῇ τρίτῃ φυλακῇ ἔλθῃ καὶ
  εὕρῃ οὕτως, μακάριοί εἰσιν ἐκεῖνοι. <span style="color:#b00e23">(39)</span>
  Τοῦτο δὲ γινώσκετε ὅτι εἰ ᾔδει ὁ οἰκοδεσπότης ποίᾳ ὥρᾳ ὁ κλέπτης ἔρχεται, οὐκ
  ἂν ἀφῆκεν διορυχθῆναι τὸν οἶκον αὐτοῦ. <span style=
  "color:#b00e23">(40)</span> καὶ ὑμεῖς γίνεσθε ἕτοιμοι, ὅτι ᾗ ὥρᾳ οὐ δοκεῖτε ὁ
  υἱὸς τοῦ ἀνθρώπου ἔρχεται. <span style="color:#b00e23">(41)</span> Εἶπεν δὲ ὁ
  Πέτρος· Κύριε, πρὸς ἡμᾶς τὴν παραβολὴν ταύτην λέγεις ἢ καὶ πρὸς πάντας;
  <span style="color:#b00e23">(42)</span> καὶ εἶπεν ὁ κύριος· Τίς ἄρα ἐστὶν ὁ
  πιστὸς οἰκονόμος, ὁ φρόνιμος, ὃν καταστήσει ὁ κύριος ἐπὶ τῆς θεραπείας αὐτοῦ
  τοῦ διδόναι ἐν καιρῷ τὸ σιτομέτριον; <span style="color:#b00e23">(43)</span>
  μακάριος ὁ δοῦλος ἐκεῖνος, ὃν ἐλθὼν ὁ κύριος αὐτοῦ εὑρήσει ποιοῦντα οὕτως·
  <span style="color:#b00e23">(44)</span> ἀληθῶς λέγω ὑμῖν ὅτι ἐπὶ πᾶσιν τοῖς
  ὑπάρχουσιν αὐτοῦ καταστήσει αὐτόν. <span style="color:#b00e23">(45)</span>
  ἐὰν δὲ εἴπῃ ὁ δοῦλος ἐκεῖνος ἐν τῇ καρδίᾳ αὐτοῦ· Χρονίζει ὁ κύριός μου
  ἔρχεσθαι, καὶ ἄρξηται τύπτειν τοὺς παῖδας καὶ τὰς παιδίσκας, ἐσθίειν τε καὶ
  πίνειν καὶ μεθύσκεσθαι, <span style="color:#b00e23">(46)</span> ἥξει ὁ κύριος
  τοῦ δούλου ἐκείνου ἐν ἡμέρᾳ ᾗ οὐ προσδοκᾷ καὶ ἐν ὥρᾳ ᾗ οὐ γινώσκει, καὶ
  διχοτομήσει αὐτὸν καὶ τὸ μέρος αὐτοῦ μετὰ τῶν ἀπίστων θήσει. <span style=
  "color:#b00e23">(47)</span> ἐκεῖνος δὲ ὁ δοῦλος ὁ γνοὺς τὸ θέλημα τοῦ κυρίου
  αὐτοῦ καὶ μὴ ἑτοιμάσας ἢ ποιήσας πρὸς τὸ θέλημα αὐτοῦ δαρήσεται πολλάς·
  <span style="color:#b00e23">(48)</span> ὁ δὲ μὴ γνοὺς ποιήσας δὲ ἄξια πληγῶν
  δαρήσεται ὀλίγας. παντὶ δὲ ᾧ ἐδόθη πολύ, πολὺ ζητηθήσεται παρʼ αὐτοῦ, καὶ ᾧ
  παρέθεντο πολύ, περισσότερον αἰτήσουσιν αὐτόν. <span style=
  "color:#b00e23">(49)</span> Πῦρ ἦλθον βαλεῖν ἐπὶ τὴν γῆν, καὶ τί θέλω εἰ ἤδη
  ἀνήφθη; <span style="color:#b00e23">(50)</span> βάπτισμα δὲ ἔχω βαπτισθῆναι,
  καὶ πῶς συνέχομαι ἕως ὅτου τελεσθῇ. <span style="color:#b00e23">(51)</span>
  δοκεῖτε ὅτι εἰρήνην παρεγενόμην δοῦναι ἐν τῇ γῇ; οὐχί, λέγω ὑμῖν, ἀλλʼ ἢ
  διαμερισμόν. <span style="color:#b00e23">(52)</span> ἔσονται γὰρ ἀπὸ τοῦ νῦν
  πέντε ἐν ἑνὶ οἴκῳ διαμεμερισμένοι, τρεῖς ἐπὶ δυσὶν καὶ δύο ἐπὶ τρισίν,
  <span style="color:#b00e23">(53)</span> διαμερισθήσονται πατὴρ ἐπὶ υἱῷ καὶ
  υἱὸς ἐπὶ πατρί, μήτηρ ἐπὶ θυγατέρα καὶ θυγάτηρ ἐπὶ τὴν μητέρα, πενθερὰ ἐπὶ
  τὴν νύμφην αὐτῆς καὶ νύμφη ἐπὶ τὴν πενθεράν. <span style=
  "color:#b00e23">(54)</span> Ἔλεγεν δὲ καὶ τοῖς ὄχλοις· Ὅταν ἴδητε νεφέλην
  ἀνατέλλουσαν ἐπὶ δυσμῶν, εὐθέως λέγετε ὅτι Ὄμβρος ἔρχεται, καὶ γίνεται οὕτως·
  <span style="color:#b00e23">(55)</span> καὶ ὅταν νότον πνέοντα, λέγετε ὅτι
  Καύσων ἔσται, καὶ γίνεται. <span style="color:#b00e23">(56)</span> ὑποκριταί,
  τὸ πρόσωπον τῆς γῆς καὶ τοῦ οὐρανοῦ οἴδατε δοκιμάζειν, τὸν δὲ καιρὸν τοῦτον
  πῶς οὐκ οἴδατε δοκιμάζειν; <span style="color:#b00e23">(57)</span> Τί δὲ καὶ
  ἀφʼ ἑαυτῶν οὐ κρίνετε τὸ δίκαιον; <span style="color:#b00e23">(58)</span> ὡς
  γὰρ ὑπάγεις μετὰ τοῦ ἀντιδίκου σου ἐπʼ ἄρχοντα, ἐν τῇ ὁδῷ δὸς ἐργασίαν
  ἀπηλλάχθαι ἀπʼ αὐτοῦ, μήποτε κατασύρῃ σε πρὸς τὸν κριτήν, καὶ ὁ κριτής σε
  παραδώσει τῷ πράκτορι, καὶ ὁ πράκτωρ σε βαλεῖ εἰς φυλακήν. <span style=
  "color:#b00e23">(59)</span> λέγω σοι, οὐ μὴ ἐξέλθῃς ἐκεῖθεν ἕως καὶ τὸ
  ἔσχατον λεπτὸν ἀποδῷς.</p>

  <h3 id="gospel_of_st._luke13">13</h3>

  <p><span style="color:#b00e23">(1)</span> Παρῆσαν δέ τινες ἐν αὐτῷ τῷ καιρῷ
  ἀπαγγέλλοντες αὐτῷ περὶ τῶν Γαλιλαίων ὧν τὸ αἷμα Πιλᾶτος ἔμιξεν μετὰ τῶν
  θυσιῶν αὐτῶν. <span style="color:#b00e23">(2)</span> καὶ ἀποκριθεὶς εἶπεν
  αὐτοῖς· Δοκεῖτε ὅτι οἱ Γαλιλαῖοι οὗτοι ἁμαρτωλοὶ παρὰ πάντας τοὺς Γαλιλαίους
  ἐγένοντο, ὅτι ταῦτα πεπόνθασιν; <span style="color:#b00e23">(3)</span> οὐχί,
  λέγω ὑμῖν, ἀλλʼ ἐὰν μὴ μετανοῆτε πάντες ὁμοίως ἀπολεῖσθε. <span style=
  "color:#b00e23">(4)</span> ἢ ἐκεῖνοι οἱ δεκαοκτὼ ἐφʼ οὓς ἔπεσεν ὁ πύργος ἐν
  τῷ Σιλωὰμ καὶ ἀπέκτεινεν αὐτούς, δοκεῖτε ὅτι αὐτοὶ ὀφειλέται ἐγένοντο παρὰ
  πάντας τοὺς ἀνθρώπους τοὺς κατοικοῦντας Ἰερουσαλήμ; <span style=
  "color:#b00e23">(5)</span> οὐχί, λέγω ὑμῖν, ἀλλʼ ἐὰν μὴ μετανοῆτε πάντες
  ὡσαύτως ἀπολεῖσθε. <span style="color:#b00e23">(6)</span> Ἔλεγεν δὲ ταύτην
  τὴν παραβολήν. Συκῆν εἶχέν τις πεφυτευμένην ἐν τῷ ἀμπελῶνι αὐτοῦ, καὶ ἦλθεν
  ζητῶν καρπὸν ἐν αὐτῇ καὶ οὐχ εὗρεν. <span style="color:#b00e23">(7)</span>
  εἶπεν δὲ πρὸς τὸν ἀμπελουργόν· Ἰδοὺ τρία ἔτη ἀφʼ οὗ ἔρχομαι ζητῶν καρπὸν ἐν
  τῇ συκῇ ταύτῃ καὶ οὐχ εὑρίσκω· ἔκκοψον αὐτήν· ἱνατί καὶ τὴν γῆν καταργεῖ;
  <span style="color:#b00e23">(8)</span> ὁ δὲ ἀποκριθεὶς λέγει αὐτῷ· Κύριε,
  ἄφες αὐτὴν καὶ τοῦτο τὸ ἔτος, ἕως ὅτου σκάψω περὶ αὐτὴν καὶ βάλω κόπρια·
  <span style="color:#b00e23">(9)</span> κἂν μὲν ποιήσῃ καρπὸν εἰς τὸ μέλλον—εἰ
  δὲ μήγε, ἐκκόψεις αὐτήν. <span style="color:#b00e23">(10)</span> Ἦν δὲ
  διδάσκων ἐν μιᾷ τῶν συναγωγῶν ἐν τοῖς σάββασιν. <span style=
  "color:#b00e23">(11)</span> καὶ ἰδοὺ γυνὴ πνεῦμα ἔχουσα ἀσθενείας ἔτη
  δεκαοκτώ, καὶ ἦν συγκύπτουσα καὶ μὴ δυναμένη ἀνακύψαι εἰς τὸ παντελές.
  <span style="color:#b00e23">(12)</span> ἰδὼν δὲ αὐτὴν ὁ Ἰησοῦς προσεφώνησεν
  καὶ εἶπεν αὐτῇ· Γύναι, ἀπολέλυσαι τῆς ἀσθενείας σου, <span style=
  "color:#b00e23">(13)</span> καὶ ἐπέθηκεν αὐτῇ τὰς χεῖρας· καὶ παραχρῆμα
  ἀνωρθώθη, καὶ ἐδόξαζεν τὸν θεόν. <span style="color:#b00e23">(14)</span>
  ἀποκριθεὶς δὲ ὁ ἀρχισυνάγωγος, ἀγανακτῶν ὅτι τῷ σαββάτῳ ἐθεράπευσεν ὁ Ἰησοῦς,
  ἔλεγεν τῷ ὄχλῳ ὅτι Ἓξ ἡμέραι εἰσὶν ἐν αἷς δεῖ ἐργάζεσθαι· ἐν αὐταῖς οὖν
  ἐρχόμενοι θεραπεύεσθε καὶ μὴ τῇ ἡμέρᾳ τοῦ σαββάτου. <span style=
  "color:#b00e23">(15)</span> ἀπεκρίθη δὲ αὐτῷ ὁ κύριος καὶ εἶπεν· Ὑποκριταί,
  ἕκαστος ὑμῶν τῷ σαββάτῳ οὐ λύει τὸν βοῦν αὐτοῦ ἢ τὸν ὄνον ἀπὸ τῆς φάτνης καὶ
  ἀπαγαγὼν ποτίζει; <span style="color:#b00e23">(16)</span> ταύτην δὲ θυγατέρα
  Ἀβραὰμ οὖσαν, ἣν ἔδησεν ὁ Σατανᾶς ἰδοὺ δέκα καὶ ὀκτὼ ἔτη, οὐκ ἔδει λυθῆναι
  ἀπὸ τοῦ δεσμοῦ τούτου τῇ ἡμέρᾳ τοῦ σαββάτου; <span style=
  "color:#b00e23">(17)</span> καὶ ταῦτα λέγοντος αὐτοῦ κατῃσχύνοντο πάντες οἱ
  ἀντικείμενοι αὐτῷ, καὶ πᾶς ὁ ὄχλος ἔχαιρεν ἐπὶ πᾶσιν τοῖς ἐνδόξοις τοῖς
  γινομένοις ὑπʼ αὐτοῦ. <span style="color:#b00e23">(18)</span> Ἔλεγεν οὖν·
  Τίνι ὁμοία ἐστὶν ἡ βασιλεία τοῦ θεοῦ, καὶ τίνι ὁμοιώσω αὐτήν; <span style=
  "color:#b00e23">(19)</span> ὁμοία ἐστὶν κόκκῳ σινάπεως, ὃν λαβὼν ἄνθρωπος
  ἔβαλεν εἰς κῆπον ἑαυτοῦ, καὶ ηὔξησεν καὶ ἐγένετο εἰς δένδρον, καὶ τὰ πετεινὰ
  τοῦ οὐρανοῦ κατεσκήνωσεν ἐν τοῖς κλάδοις αὐτοῦ. <span style=
  "color:#b00e23">(20)</span> Καὶ πάλιν εἶπεν· Τίνι ὁμοιώσω τὴν βασιλείαν τοῦ
  θεοῦ; <span style="color:#b00e23">(21)</span> ὁμοία ἐστὶν ζύμῃ, ἣν λαβοῦσα
  γυνὴ ἔκρυψεν εἰς ἀλεύρου σάτα τρία ἕως οὗ ἐζυμώθη ὅλον. <span style=
  "color:#b00e23">(22)</span> Καὶ διεπορεύετο κατὰ πόλεις καὶ κώμας διδάσκων
  καὶ πορείαν ποιούμενος εἰς Ἱεροσόλυμα. <span style=
  "color:#b00e23">(23)</span> εἶπεν δέ τις αὐτῷ· Κύριε, εἰ ὀλίγοι οἱ σῳζόμενοι;
  ὁ δὲ εἶπεν πρὸς αὐτούς· <span style="color:#b00e23">(24)</span> Ἀγωνίζεσθε
  εἰσελθεῖν διὰ τῆς στενῆς θύρας, ὅτι πολλοί, λέγω ὑμῖν, ζητήσουσιν εἰσελθεῖν
  καὶ οὐκ ἰσχύσουσιν, <span style="color:#b00e23">(25)</span> ἀφʼ οὗ ἂν ἐγερθῇ
  ὁ οἰκοδεσπότης καὶ ἀποκλείσῃ τὴν θύραν, καὶ ἄρξησθε ἔξω ἑστάναι καὶ κρούειν
  τὴν θύραν λέγοντες· Κύριε, ἄνοιξον ἡμῖν· καὶ ἀποκριθεὶς ἐρεῖ ὑμῖν· Οὐκ οἶδα
  ὑμᾶς πόθεν ἐστέ. <span style="color:#b00e23">(26)</span> τότε ἄρξεσθε λέγειν·
  Ἐφάγομεν ἐνώπιόν σου καὶ ἐπίομεν, καὶ ἐν ταῖς πλατείαις ἡμῶν ἐδίδαξας·
  <span style="color:#b00e23">(27)</span> καὶ ἐρεῖ λέγων ὑμῖν· Οὐκ οἶδα πόθεν
  ἐστέ· ἀπόστητε ἀπʼ ἐμοῦ, πάντες ἐργάται ἀδικίας. <span style=
  "color:#b00e23">(28)</span> ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων,
  ὅταν ὄψησθε Ἀβραὰμ καὶ Ἰσαὰκ καὶ Ἰακὼβ καὶ πάντας τοὺς προφήτας ἐν τῇ
  βασιλείᾳ τοῦ θεοῦ, ὑμᾶς δὲ ἐκβαλλομένους ἔξω. <span style=
  "color:#b00e23">(29)</span> καὶ ἥξουσιν ἀπὸ ἀνατολῶν καὶ δυσμῶν καὶ ἀπὸ βορρᾶ
  καὶ νότου καὶ ἀνακλιθήσονται ἐν τῇ βασιλείᾳ τοῦ θεοῦ. <span style=
  "color:#b00e23">(30)</span> καὶ ἰδοὺ εἰσὶν ἔσχατοι οἳ ἔσονται πρῶτοι, καὶ
  εἰσὶν πρῶτοι οἳ ἔσονται ἔσχατοι. <span style="color:#b00e23">(31)</span> Ἐν
  αὐτῇ τῇ ὥρᾳ προσῆλθάν τινες Φαρισαῖοι λέγοντες αὐτῷ· Ἔξελθε καὶ πορεύου
  ἐντεῦθεν, ὅτι Ἡρῴδης θέλει σε ἀποκτεῖναι. <span style=
  "color:#b00e23">(32)</span> καὶ εἶπεν αὐτοῖς· Πορευθέντες εἴπατε τῇ ἀλώπεκι
  ταύτῃ· Ἰδοὺ ἐκβάλλω δαιμόνια καὶ ἰάσεις ἀποτελῶ σήμερον καὶ αὔριον, καὶ τῇ
  τρίτῃ τελειοῦμαι. <span style="color:#b00e23">(33)</span> πλὴν δεῖ με σήμερον
  καὶ αὔριον καὶ τῇ ἐχομένῃ πορεύεσθαι, ὅτι οὐκ ἐνδέχεται προφήτην ἀπολέσθαι
  ἔξω Ἰερουσαλήμ. <span style="color:#b00e23">(34)</span> Ἰερουσαλὴμ
  Ἰερουσαλήμ, ἡ ἀποκτείνουσα τοὺς προφήτας καὶ λιθοβολοῦσα τοὺς ἀπεσταλμένους
  πρὸς αὐτήν—ποσάκις ἠθέλησα ἐπισυνάξαι τὰ τέκνα σου ὃν τρόπον ὄρνις τὴν ἑαυτῆς
  νοσσιὰν ὑπὸ τὰς πτέρυγας, καὶ οὐκ ἠθελήσατε. <span style=
  "color:#b00e23">(35)</span> ἰδοὺ ἀφίεται ὑμῖν ὁ οἶκος ὑμῶν. λέγω δὲ ὑμῖν, οὐ
  μὴ ἴδητέ με ἕως ἥξει ὅτε εἴπητε· Εὐλογημένος ὁ ἐρχόμενος ἐν ὀνόματι
  κυρίου.</p>

  <h3 id="gospel_of_st._luke14">14</h3>

  <p><span style="color:#b00e23">(1)</span> Καὶ ἐγένετο ἐν τῷ ἐλθεῖν αὐτὸν εἰς
  οἶκόν τινος τῶν ἀρχόντων τῶν Φαρισαίων σαββάτῳ φαγεῖν ἄρτον καὶ αὐτοὶ ἦσαν
  παρατηρούμενοι αὐτόν. <span style="color:#b00e23">(2)</span> καὶ ἰδοὺ
  ἄνθρωπός τις ἦν ὑδρωπικὸς ἔμπροσθεν αὐτοῦ. <span style=
  "color:#b00e23">(3)</span> καὶ ἀποκριθεὶς ὁ Ἰησοῦς εἶπεν πρὸς τοὺς νομικοὺς
  καὶ Φαρισαίους λέγων· Ἔξεστιν τῷ σαββάτῳ θεραπεῦσαι ἢ οὔ; <span style=
  "color:#b00e23">(4)</span> οἱ δὲ ἡσύχασαν. καὶ ἐπιλαβόμενος ἰάσατο αὐτὸν καὶ
  ἀπέλυσεν. <span style="color:#b00e23">(5)</span> καὶ πρὸς αὐτοὺς εἶπεν· Τίνος
  ὑμῶν υἱὸς ἢ βοῦς εἰς φρέαρ πεσεῖται, καὶ οὐκ εὐθέως ἀνασπάσει αὐτὸν ἐν ἡμέρᾳ
  τοῦ σαββάτου; <span style="color:#b00e23">(6)</span> καὶ οὐκ ἴσχυσαν
  ἀνταποκριθῆναι πρὸς ταῦτα. <span style="color:#b00e23">(7)</span> Ἔλεγεν δὲ
  πρὸς τοὺς κεκλημένους παραβολήν, ἐπέχων πῶς τὰς πρωτοκλισίας ἐξελέγοντο,
  λέγων πρὸς αὐτούς· <span style="color:#b00e23">(8)</span> Ὅταν κληθῇς ὑπό
  τινος εἰς γάμους, μὴ κατακλιθῇς εἰς τὴν πρωτοκλισίαν, μήποτε ἐντιμότερός σου
  ᾖ κεκλημένος ὑπʼ αὐτοῦ <span style="color:#b00e23">(9)</span> καὶ ἐλθὼν ὁ σὲ
  καὶ αὐτὸν καλέσας ἐρεῖ σοι· Δὸς τούτῳ τόπον, καὶ τότε ἄρξῃ μετὰ αἰσχύνης τὸν
  ἔσχατον τόπον κατέχειν. <span style="color:#b00e23">(10)</span> ἀλλʼ ὅταν
  κληθῇς πορευθεὶς ἀνάπεσε εἰς τὸν ἔσχατον τόπον, ἵνα ὅταν ἔλθῃ ὁ κεκληκώς σε
  ἐρεῖ σοι· Φίλε, προσανάβηθι ἀνώτερον· τότε ἔσται σοι δόξα ἐνώπιον πάντων τῶν
  συνανακειμένων σοι. <span style="color:#b00e23">(11)</span> ὅτι πᾶς ὁ ὑψῶν
  ἑαυτὸν ταπεινωθήσεται καὶ ὁ ταπεινῶν ἑαυτὸν ὑψωθήσεται. <span style=
  "color:#b00e23">(12)</span> Ἔλεγεν δὲ καὶ τῷ κεκληκότι αὐτόν· Ὅταν ποιῇς
  ἄριστον ἢ δεῖπνον, μὴ φώνει τοὺς φίλους σου μηδὲ τοὺς ἀδελφούς σου μηδὲ τοὺς
  συγγενεῖς σου μηδὲ γείτονας πλουσίους, μήποτε καὶ αὐτοὶ ἀντικαλέσωσίν σε καὶ
  γένηται ἀνταπόδομά σοι. <span style="color:#b00e23">(13)</span> ἀλλʼ ὅταν
  δοχὴν ποιῇς, κάλει πτωχούς, ἀναπείρους, χωλούς, τυφλούς· <span style=
  "color:#b00e23">(14)</span> καὶ μακάριος ἔσῃ, ὅτι οὐκ ἔχουσιν ἀνταποδοῦναί
  σοι, ἀνταποδοθήσεται γάρ σοι ἐν τῇ ἀναστάσει τῶν δικαίων. <span style=
  "color:#b00e23">(15)</span> Ἀκούσας δέ τις τῶν συνανακειμένων ταῦτα εἶπεν
  αὐτῷ· Μακάριος ὅστις φάγεται ἄρτον ἐν τῇ βασιλείᾳ τοῦ θεοῦ. <span style=
  "color:#b00e23">(16)</span> ὁ δὲ εἶπεν αὐτῷ· Ἄνθρωπός τις ἐποίει δεῖπνον
  μέγα, καὶ ἐκάλεσεν πολλούς, <span style="color:#b00e23">(17)</span> καὶ
  ἀπέστειλεν τὸν δοῦλον αὐτοῦ τῇ ὥρᾳ τοῦ δείπνου εἰπεῖν τοῖς κεκλημένοις·
  Ἔρχεσθε, ὅτι ἤδη ἕτοιμά ἐστιν. <span style="color:#b00e23">(18)</span> καὶ
  ἤρξαντο ἀπὸ μιᾶς πάντες παραιτεῖσθαι. ὁ πρῶτος εἶπεν αὐτῷ· Ἀγρὸν ἠγόρασα καὶ
  ἔχω ἀνάγκην ἐξελθὼν ἰδεῖν αὐτόν· ἐρωτῶ σε, ἔχε με παρῃτημένον. <span style=
  "color:#b00e23">(19)</span> καὶ ἕτερος εἶπεν· Ζεύγη βοῶν ἠγόρασα πέντε καὶ
  πορεύομαι δοκιμάσαι αὐτά· ἐρωτῶ σε, ἔχε με παρῃτημένον. <span style=
  "color:#b00e23">(20)</span> καὶ ἕτερος εἶπεν· Γυναῖκα ἔγημα καὶ διὰ τοῦτο οὐ
  δύναμαι ἐλθεῖν. <span style="color:#b00e23">(21)</span> καὶ παραγενόμενος ὁ
  δοῦλος ἀπήγγειλεν τῷ κυρίῳ αὐτοῦ ταῦτα. τότε ὀργισθεὶς ὁ οἰκοδεσπότης εἶπεν
  τῷ δούλῳ αὐτοῦ· Ἔξελθε ταχέως εἰς τὰς πλατείας καὶ ῥύμας τῆς πόλεως, καὶ τοὺς
  πτωχοὺς καὶ ἀναπείρους καὶ τυφλοὺς καὶ χωλοὺς εἰσάγαγε ὧδε. <span style=
  "color:#b00e23">(22)</span> καὶ εἶπεν ὁ δοῦλος· Κύριε, γέγονεν ὃ ἐπέταξας,
  καὶ ἔτι τόπος ἐστίν. <span style="color:#b00e23">(23)</span> καὶ εἶπεν ὁ
  κύριος πρὸς τὸν δοῦλον· Ἔξελθε εἰς τὰς ὁδοὺς καὶ φραγμοὺς καὶ ἀνάγκασον
  εἰσελθεῖν, ἵνα γεμισθῇ μου ὁ οἶκος· <span style="color:#b00e23">(24)</span>
  λέγω γὰρ ὑμῖν ὅτι οὐδεὶς τῶν ἀνδρῶν ἐκείνων τῶν κεκλημένων γεύσεταί μου τοῦ
  δείπνου. <span style="color:#b00e23">(25)</span> Συνεπορεύοντο δὲ αὐτῷ ὄχλοι
  πολλοί, καὶ στραφεὶς εἶπεν πρὸς αὐτούς· <span style=
  "color:#b00e23">(26)</span> Εἴ τις ἔρχεται πρός με καὶ οὐ μισεῖ τὸν πατέρα
  ἑαυτοῦ καὶ τὴν μητέρα καὶ τὴν γυναῖκα καὶ τὰ τέκνα καὶ τοὺς ἀδελφοὺς καὶ τὰς
  ἀδελφάς, ἔτι τε καὶ τὴν ψυχὴν ἑαυτοῦ, οὐ δύναται εἶναί μου μαθητής.
  <span style="color:#b00e23">(27)</span> ὅστις οὐ βαστάζει τὸν σταυρὸν ἑαυτοῦ
  καὶ ἔρχεται ὀπίσω μου, οὐ δύναται εἶναί μου μαθητής. <span style=
  "color:#b00e23">(28)</span> τίς γὰρ ἐξ ὑμῶν θέλων πύργον οἰκοδομῆσαι οὐχὶ
  πρῶτον καθίσας ψηφίζει τὴν δαπάνην, εἰ ἔχει εἰς ἀπαρτισμόν; <span style=
  "color:#b00e23">(29)</span> ἵνα μήποτε θέντος αὐτοῦ θεμέλιον καὶ μὴ ἰσχύοντος
  ἐκτελέσαι πάντες οἱ θεωροῦντες ἄρξωνται αὐτῷ ἐμπαίζειν <span style=
  "color:#b00e23">(30)</span> λέγοντες ὅτι Οὗτος ὁ ἄνθρωπος ἤρξατο οἰκοδομεῖν
  καὶ οὐκ ἴσχυσεν ἐκτελέσαι. <span style="color:#b00e23">(31)</span> ἢ τίς
  βασιλεὺς πορευόμενος ἑτέρῳ βασιλεῖ συμβαλεῖν εἰς πόλεμον οὐχὶ καθίσας πρῶτον
  βουλεύσεται εἰ δυνατός ἐστιν ἐν δέκα χιλιάσιν ὑπαντῆσαι τῷ μετὰ εἴκοσι
  χιλιάδων ἐρχομένῳ ἐπʼ αὐτόν; <span style="color:#b00e23">(32)</span> εἰ δὲ
  μήγε, ἔτι αὐτοῦ πόρρω ὄντος πρεσβείαν ἀποστείλας ἐρωτᾷ τὰ πρὸς εἰρήνην.
  <span style="color:#b00e23">(33)</span> οὕτως οὖν πᾶς ἐξ ὑμῶν ὃς οὐκ
  ἀποτάσσεται πᾶσιν τοῖς ἑαυτοῦ ὑπάρχουσιν οὐ δύναται εἶναί μου μαθητής.
  <span style="color:#b00e23">(34)</span> Καλὸν οὖν τὸ ἅλας· ἐὰν δὲ καὶ τὸ ἅλας
  μωρανθῇ, ἐν τίνι ἀρτυθήσεται; <span style="color:#b00e23">(35)</span> οὔτε
  εἰς γῆν οὔτε εἰς κοπρίαν εὔθετόν ἐστιν· ἔξω βάλλουσιν αὐτό. ὁ ἔχων ὦτα
  ἀκούειν ἀκουέτω.</p>

  <h3 id="gospel_of_st._luke15">15</h3>

  <p><span style="color:#b00e23">(1)</span> Ἦσαν δὲ αὐτῷ ἐγγίζοντες πάντες οἱ
  τελῶναι καὶ οἱ ἁμαρτωλοὶ ἀκούειν αὐτοῦ. <span style=
  "color:#b00e23">(2)</span> καὶ διεγόγγυζον οἵ τε Φαρισαῖοι καὶ οἱ γραμματεῖς
  λέγοντες ὅτι Οὗτος ἁμαρτωλοὺς προσδέχεται καὶ συνεσθίει αὐτοῖς. <span style=
  "color:#b00e23">(3)</span> εἶπεν δὲ πρὸς αὐτοὺς τὴν παραβολὴν ταύτην λέγων·
  <span style="color:#b00e23">(4)</span> Τίς ἄνθρωπος ἐξ ὑμῶν ἔχων ἑκατὸν
  πρόβατα καὶ ἀπολέσας ἐξ αὐτῶν ἓν οὐ καταλείπει τὰ ἐνενήκοντα ἐννέα ἐν τῇ
  ἐρήμῳ καὶ πορεύεται ἐπὶ τὸ ἀπολωλὸς ἕως εὕρῃ αὐτό; <span style=
  "color:#b00e23">(5)</span> καὶ εὑρὼν ἐπιτίθησιν ἐπὶ τοὺς ὤμους αὐτοῦ χαίρων,
  <span style="color:#b00e23">(6)</span> καὶ ἐλθὼν εἰς τὸν οἶκον συγκαλεῖ τοὺς
  φίλους καὶ τοὺς γείτονας, λέγων αὐτοῖς· Συγχάρητέ μοι ὅτι εὗρον τὸ πρόβατόν
  μου τὸ ἀπολωλός. <span style="color:#b00e23">(7)</span> λέγω ὑμῖν ὅτι οὕτως
  χαρὰ ἐν τῷ οὐρανῷ ἔσται ἐπὶ ἑνὶ ἁμαρτωλῷ μετανοοῦντι ἢ ἐπὶ ἐνενήκοντα ἐννέα
  δικαίοις οἵτινες οὐ χρείαν ἔχουσιν μετανοίας. <span style=
  "color:#b00e23">(8)</span> Ἢ τίς γυνὴ δραχμὰς ἔχουσα δέκα, ἐὰν ἀπολέσῃ
  δραχμὴν μίαν, οὐχὶ ἅπτει λύχνον καὶ σαροῖ τὴν οἰκίαν καὶ ζητεῖ ἐπιμελῶς ἕως
  οὗ εὕρῃ; <span style="color:#b00e23">(9)</span> καὶ εὑροῦσα συγκαλεῖ τὰς
  φίλας καὶ γείτονας λέγουσα· Συγχάρητέ μοι ὅτι εὗρον τὴν δραχμὴν ἣν ἀπώλεσα.
  <span style="color:#b00e23">(10)</span> οὕτως, λέγω ὑμῖν, γίνεται χαρὰ
  ἐνώπιον τῶν ἀγγέλων τοῦ θεοῦ ἐπὶ ἑνὶ ἁμαρτωλῷ μετανοοῦντι. <span style=
  "color:#b00e23">(11)</span> Εἶπεν δέ· Ἄνθρωπός τις εἶχεν δύο υἱούς.
  <span style="color:#b00e23">(12)</span> καὶ εἶπεν ὁ νεώτερος αὐτῶν τῷ πατρί·
  Πάτερ, δός μοι τὸ ἐπιβάλλον μέρος τῆς οὐσίας· ὁ δὲ διεῖλεν αὐτοῖς τὸν βίον.
  <span style="color:#b00e23">(13)</span> καὶ μετʼ οὐ πολλὰς ἡμέρας συναγαγὼν
  πάντα ὁ νεώτερος υἱὸς ἀπεδήμησεν εἰς χώραν μακράν, καὶ ἐκεῖ διεσκόρπισεν τὴν
  οὐσίαν αὐτοῦ ζῶν ἀσώτως. <span style="color:#b00e23">(14)</span> δαπανήσαντος
  δὲ αὐτοῦ πάντα ἐγένετο λιμὸς ἰσχυρὰ κατὰ τὴν χώραν ἐκείνην, καὶ αὐτὸς ἤρξατο
  ὑστερεῖσθαι. <span style="color:#b00e23">(15)</span> καὶ πορευθεὶς ἐκολλήθη
  ἑνὶ τῶν πολιτῶν τῆς χώρας ἐκείνης, καὶ ἔπεμψεν αὐτὸν εἰς τοὺς ἀγροὺς αὐτοῦ
  βόσκειν χοίρους· <span style="color:#b00e23">(16)</span> καὶ ἐπεθύμει γεμίσαι
  τὴν κοιλίαν αὐτοῦ ἀπὸ τῶν κερατίων ὧν ἤσθιον οἱ χοῖροι, καὶ οὐδεὶς ἐδίδου
  αὐτῷ. <span style="color:#b00e23">(17)</span> εἰς ἑαυτὸν δὲ ἐλθὼν ἔφη· Πόσοι
  μίσθιοι τοῦ πατρός μου περισσεύονται ἄρτων, ἐγὼ δὲ λιμῷ ὧδε ἀπόλλυμαι·
  <span style="color:#b00e23">(18)</span> ἀναστὰς πορεύσομαι πρὸς τὸν πατέρα
  μου καὶ ἐρῶ αὐτῷ· Πάτερ, ἥμαρτον εἰς τὸν οὐρανὸν καὶ ἐνώπιόν σου,
  <span style="color:#b00e23">(19)</span> οὐκέτι εἰμὶ ἄξιος κληθῆναι υἱός σου·
  ποίησόν με ὡς ἕνα τῶν μισθίων σου. <span style="color:#b00e23">(20)</span>
  καὶ ἀναστὰς ἦλθεν πρὸς τὸν πατέρα ἑαυτοῦ. ἔτι δὲ αὐτοῦ μακρὰν ἀπέχοντος εἶδεν
  αὐτὸν ὁ πατὴρ αὐτοῦ καὶ ἐσπλαγχνίσθη καὶ δραμὼν ἐπέπεσεν ἐπὶ τὸν τράχηλον
  αὐτοῦ καὶ κατεφίλησεν αὐτόν. <span style="color:#b00e23">(21)</span> εἶπεν δὲ
  ὁ υἱὸς αὐτῷ· Πάτερ, ἥμαρτον εἰς τὸν οὐρανὸν καὶ ἐνώπιόν σου, οὐκέτι εἰμὶ
  ἄξιος κληθῆναι υἱός σου. <span style="color:#b00e23">(22)</span> εἶπεν δὲ ὁ
  πατὴρ πρὸς τοὺς δούλους αὐτοῦ· Ταχὺ ἐξενέγκατε στολὴν τὴν πρώτην καὶ ἐνδύσατε
  αὐτόν, καὶ δότε δακτύλιον εἰς τὴν χεῖρα αὐτοῦ καὶ ὑποδήματα εἰς τοὺς πόδας,
  <span style="color:#b00e23">(23)</span> καὶ φέρετε τὸν μόσχον τὸν σιτευτόν,
  θύσατε, καὶ φαγόντες εὐφρανθῶμεν, <span style="color:#b00e23">(24)</span> ὅτι
  οὗτος ὁ υἱός μου νεκρὸς ἦν καὶ ἀνέζησεν, ἦν ἀπολωλὼς καὶ εὑρέθη. καὶ ἤρξαντο
  εὐφραίνεσθαι. <span style="color:#b00e23">(25)</span> Ἦν δὲ ὁ υἱὸς αὐτοῦ ὁ
  πρεσβύτερος ἐν ἀγρῷ· καὶ ὡς ἐρχόμενος ἤγγισεν τῇ οἰκίᾳ, ἤκουσεν συμφωνίας καὶ
  χορῶν, <span style="color:#b00e23">(26)</span> καὶ προσκαλεσάμενος ἕνα τῶν
  παίδων ἐπυνθάνετο τί ἂν εἴη ταῦτα· <span style="color:#b00e23">(27)</span> ὁ
  δὲ εἶπεν αὐτῷ ὅτι Ὁ ἀδελφός σου ἥκει, καὶ ἔθυσεν ὁ πατήρ σου τὸν μόσχον τὸν
  σιτευτόν, ὅτι ὑγιαίνοντα αὐτὸν ἀπέλαβεν. <span style=
  "color:#b00e23">(28)</span> ὠργίσθη δὲ καὶ οὐκ ἤθελεν εἰσελθεῖν. ὁ δὲ πατὴρ
  αὐτοῦ ἐξελθὼν παρεκάλει αὐτόν. <span style="color:#b00e23">(29)</span> ὁ δὲ
  ἀποκριθεὶς εἶπεν τῷ πατρὶ αὐτοῦ· Ἰδοὺ τοσαῦτα ἔτη δουλεύω σοι καὶ οὐδέποτε
  ἐντολήν σου παρῆλθον, καὶ ἐμοὶ οὐδέποτε ἔδωκας ἔριφον ἵνα μετὰ τῶν φίλων μου
  εὐφρανθῶ· <span style="color:#b00e23">(30)</span> ὅτε δὲ ὁ υἱός σου οὗτος ὁ
  καταφαγών σου τὸν βίον μετὰ πορνῶν ἦλθεν, ἔθυσας αὐτῷ τὸν σιτευτὸν μόσχον.
  <span style="color:#b00e23">(31)</span> ὁ δὲ εἶπεν αὐτῷ· Τέκνον, σὺ πάντοτε
  μετʼ ἐμοῦ εἶ, καὶ πάντα τὰ ἐμὰ σά ἐστιν· <span style=
  "color:#b00e23">(32)</span> εὐφρανθῆναι δὲ καὶ χαρῆναι ἔδει, ὅτι ὁ ἀδελφός
  σου οὗτος νεκρὸς ἦν καὶ ἔζησεν, καὶ ἀπολωλὼς καὶ εὑρέθη.</p>

  <h3 id="gospel_of_st._luke16">16</h3>

  <p><span style="color:#b00e23">(1)</span> Ἔλεγεν δὲ καὶ πρὸς τοὺς μαθητάς·
  Ἄνθρωπός τις ἦν πλούσιος ὃς εἶχεν οἰκονόμον, καὶ οὗτος διεβλήθη αὐτῷ ὡς
  διασκορπίζων τὰ ὑπάρχοντα αὐτοῦ. <span style="color:#b00e23">(2)</span> καὶ
  φωνήσας αὐτὸν εἶπεν αὐτῷ· Τί τοῦτο ἀκούω περὶ σοῦ; ἀπόδος τὸν λόγον τῆς
  οἰκονομίας σου, οὐ γὰρ δύνῃ ἔτι οἰκονομεῖν. <span style=
  "color:#b00e23">(3)</span> εἶπεν δὲ ἐν ἑαυτῷ ὁ οἰκονόμος· Τί ποιήσω ὅτι ὁ
  κύριός μου ἀφαιρεῖται τὴν οἰκονομίαν ἀπʼ ἐμοῦ; σκάπτειν οὐκ ἰσχύω, ἐπαιτεῖν
  αἰσχύνομαι· <span style="color:#b00e23">(4)</span> ἔγνων τί ποιήσω, ἵνα ὅταν
  μετασταθῶ ἐκ τῆς οἰκονομίας δέξωνταί με εἰς τοὺς οἴκους ἑαυτῶν. <span style=
  "color:#b00e23">(5)</span> καὶ προσκαλεσάμενος ἕνα ἕκαστον τῶν χρεοφειλετῶν
  τοῦ κυρίου ἑαυτοῦ ἔλεγεν τῷ πρώτῳ· Πόσον ὀφείλεις τῷ κυρίῳ μου; <span style=
  "color:#b00e23">(6)</span> ὁ δὲ εἶπεν· Ἑκατὸν βάτους ἐλαίου· ὁ δὲ εἶπεν αὐτῷ·
  Δέξαι σου τὰ γράμματα καὶ καθίσας ταχέως γράψον πεντήκοντα. <span style=
  "color:#b00e23">(7)</span> ἔπειτα ἑτέρῳ εἶπεν· Σὺ δὲ πόσον ὀφείλεις; ὁ δὲ
  εἶπεν· Ἑκατὸν κόρους σίτου· λέγει αὐτῷ· Δέξαι σου τὰ γράμματα καὶ γράψον
  ὀγδοήκοντα. <span style="color:#b00e23">(8)</span> καὶ ἐπῄνεσεν ὁ κύριος τὸν
  οἰκονόμον τῆς ἀδικίας ὅτι φρονίμως ἐποίησεν· ὅτι οἱ υἱοὶ τοῦ αἰῶνος τούτου
  φρονιμώτεροι ὑπὲρ τοὺς υἱοὺς τοῦ φωτὸς εἰς τὴν γενεὰν τὴν ἑαυτῶν εἰσιν.
  <span style="color:#b00e23">(9)</span> καὶ ἐγὼ ὑμῖν λέγω, ἑαυτοῖς ποιήσατε
  φίλους ἐκ τοῦ μαμωνᾶ τῆς ἀδικίας, ἵνα ὅταν ἐκλίπῃ δέξωνται ὑμᾶς εἰς τὰς
  αἰωνίους σκηνάς. <span style="color:#b00e23">(10)</span> Ὁ πιστὸς ἐν ἐλαχίστῳ
  καὶ ἐν πολλῷ πιστός ἐστιν, καὶ ὁ ἐν ἐλαχίστῳ ἄδικος καὶ ἐν πολλῷ ἄδικός
  ἐστιν. <span style="color:#b00e23">(11)</span> εἰ οὖν ἐν τῷ ἀδίκῳ μαμωνᾷ
  πιστοὶ οὐκ ἐγένεσθε, τὸ ἀληθινὸν τίς ὑμῖν πιστεύσει; <span style=
  "color:#b00e23">(12)</span> καὶ εἰ ἐν τῷ ἀλλοτρίῳ πιστοὶ οὐκ ἐγένεσθε, τὸ
  ὑμέτερον τίς δώσει ὑμῖν; <span style="color:#b00e23">(13)</span> οὐδεὶς
  οἰκέτης δύναται δυσὶ κυρίοις δουλεύειν· ἢ γὰρ τὸν ἕνα μισήσει καὶ τὸν ἕτερον
  ἀγαπήσει, ἢ ἑνὸς ἀνθέξεται καὶ τοῦ ἑτέρου καταφρονήσει. οὐ δύνασθε θεῷ
  δουλεύειν καὶ μαμωνᾷ. <span style="color:#b00e23">(14)</span> Ἤκουον δὲ ταῦτα
  πάντα οἱ Φαρισαῖοι φιλάργυροι ὑπάρχοντες, καὶ ἐξεμυκτήριζον αὐτόν.
  <span style="color:#b00e23">(15)</span> καὶ εἶπεν αὐτοῖς· Ὑμεῖς ἐστε οἱ
  δικαιοῦντες ἑαυτοὺς ἐνώπιον τῶν ἀνθρώπων, ὁ δὲ θεὸς γινώσκει τὰς καρδίας
  ὑμῶν· ὅτι τὸ ἐν ἀνθρώποις ὑψηλὸν βδέλυγμα ἐνώπιον τοῦ θεοῦ. <span style=
  "color:#b00e23">(16)</span> Ὁ νόμος καὶ οἱ προφῆται μέχρι Ἰωάννου· ἀπὸ τότε ἡ
  βασιλεία τοῦ θεοῦ εὐαγγελίζεται καὶ πᾶς εἰς αὐτὴν βιάζεται. <span style=
  "color:#b00e23">(17)</span> Εὐκοπώτερον δέ ἐστιν τὸν οὐρανὸν καὶ τὴν γῆν
  παρελθεῖν ἢ τοῦ νόμου μίαν κεραίαν πεσεῖν. <span style=
  "color:#b00e23">(18)</span> Πᾶς ὁ ἀπολύων τὴν γυναῖκα αὐτοῦ καὶ γαμῶν ἑτέραν
  μοιχεύει, καὶ ὁ ἀπολελυμένην ἀπὸ ἀνδρὸς γαμῶν μοιχεύει. <span style=
  "color:#b00e23">(19)</span> Ἄνθρωπος δέ τις ἦν πλούσιος, καὶ ἐνεδιδύσκετο
  πορφύραν καὶ βύσσον εὐφραινόμενος καθʼ ἡμέραν λαμπρῶς. <span style=
  "color:#b00e23">(20)</span> πτωχὸς δέ τις ὀνόματι Λάζαρος ἐβέβλητο πρὸς τὸν
  πυλῶνα αὐτοῦ εἱλκωμένος <span style="color:#b00e23">(21)</span> καὶ ἐπιθυμῶν
  χορτασθῆναι ἀπὸ τῶν πιπτόντων ἀπὸ τῆς τραπέζης τοῦ πλουσίου· ἀλλὰ καὶ οἱ
  κύνες ἐρχόμενοι ἐπέλειχον τὰ ἕλκη αὐτοῦ. <span style=
  "color:#b00e23">(22)</span> ἐγένετο δὲ ἀποθανεῖν τὸν πτωχὸν καὶ ἀπενεχθῆναι
  αὐτὸν ὑπὸ τῶν ἀγγέλων εἰς τὸν κόλπον Ἀβραάμ· ἀπέθανεν δὲ καὶ ὁ πλούσιος καὶ
  ἐτάφη. <span style="color:#b00e23">(23)</span> καὶ ἐν τῷ ᾅδῃ ἐπάρας τοὺς
  ὀφθαλμοὺς αὐτοῦ, ὑπάρχων ἐν βασάνοις, ὁρᾷ Ἀβραὰμ ἀπὸ μακρόθεν καὶ Λάζαρον ἐν
  τοῖς κόλποις αὐτοῦ. <span style="color:#b00e23">(24)</span> καὶ αὐτὸς φωνήσας
  εἶπεν· Πάτερ Ἀβραάμ, ἐλέησόν με καὶ πέμψον Λάζαρον ἵνα βάψῃ τὸ ἄκρον τοῦ
  δακτύλου αὐτοῦ ὕδατος καὶ καταψύξῃ τὴν γλῶσσάν μου, ὅτι ὀδυνῶμαι ἐν τῇ φλογὶ
  ταύτῃ. <span style="color:#b00e23">(25)</span> εἶπεν δὲ Ἀβραάμ· Τέκνον,
  μνήσθητι ὅτι ἀπέλαβες τὰ ἀγαθά σου ἐν τῇ ζωῇ σου, καὶ Λάζαρος ὁμοίως τὰ κακά·
  νῦν δὲ ὧδε παρακαλεῖται σὺ δὲ ὀδυνᾶσαι. <span style=
  "color:#b00e23">(26)</span> καὶ ἐν πᾶσι τούτοις μεταξὺ ἡμῶν καὶ ὑμῶν χάσμα
  μέγα ἐστήρικται, ὅπως οἱ θέλοντες διαβῆναι ἔνθεν πρὸς ὑμᾶς μὴ δύνωνται, μηδὲ
  ἐκεῖθεν πρὸς ἡμᾶς διαπερῶσιν. <span style="color:#b00e23">(27)</span> εἶπεν
  δέ· Ἐρωτῶ σε οὖν, πάτερ, ἵνα πέμψῃς αὐτὸν εἰς τὸν οἶκον τοῦ πατρός μου,
  <span style="color:#b00e23">(28)</span> ἔχω γὰρ πέντε ἀδελφούς, ὅπως
  διαμαρτύρηται αὐτοῖς, ἵνα μὴ καὶ αὐτοὶ ἔλθωσιν εἰς τὸν τόπον τοῦτον τῆς
  βασάνου. <span style="color:#b00e23">(29)</span> λέγει δὲ Ἀβραάμ· Ἔχουσι
  Μωϋσέα καὶ τοὺς προφήτας· ἀκουσάτωσαν αὐτῶν. <span style=
  "color:#b00e23">(30)</span> ὁ δὲ εἶπεν· Οὐχί, πάτερ Ἀβραάμ, ἀλλʼ ἐάν τις ἀπὸ
  νεκρῶν πορευθῇ πρὸς αὐτοὺς μετανοήσουσιν. <span style=
  "color:#b00e23">(31)</span> εἶπεν δὲ αὐτῷ· Εἰ Μωϋσέως καὶ τῶν προφητῶν οὐκ
  ἀκούουσιν, οὐδʼ ἐάν τις ἐκ νεκρῶν ἀναστῇ πεισθήσονται.</p>

  <h3 id="gospel_of_st._luke17">17</h3>

  <p><span style="color:#b00e23">(1)</span> Εἶπεν δὲ πρὸς τοὺς μαθητὰς αὐτοῦ·
  Ἀνένδεκτόν ἐστιν τοῦ τὰ σκάνδαλα μὴ ἐλθεῖν, πλὴν οὐαὶ διʼ οὗ ἔρχεται·
  <span style="color:#b00e23">(2)</span> λυσιτελεῖ αὐτῷ εἰ λίθος μυλικὸς
  περίκειται περὶ τὸν τράχηλον αὐτοῦ καὶ ἔρριπται εἰς τὴν θάλασσαν ἢ ἵνα
  σκανδαλίσῃ τῶν μικρῶν τούτων ἕνα. <span style="color:#b00e23">(3)</span>
  προσέχετε ἑαυτοῖς. ἐὰν ἁμάρτῃ ὁ ἀδελφός σου ἐπιτίμησον αὐτῷ, καὶ ἐὰν
  μετανοήσῃ ἄφες αὐτῷ· <span style="color:#b00e23">(4)</span> καὶ ἐὰν ἑπτάκις
  τῆς ἡμέρας ἁμαρτήσῃ εἰς σὲ καὶ ἑπτάκις ἐπιστρέψῃ πρὸς σὲ λέγων· Μετανοῶ,
  ἀφήσεις αὐτῷ. <span style="color:#b00e23">(5)</span> Καὶ εἶπαν οἱ ἀπόστολοι
  τῷ κυρίῳ· Πρόσθες ἡμῖν πίστιν. <span style="color:#b00e23">(6)</span> εἶπεν
  δὲ ὁ κύριος· Εἰ ἔχετε πίστιν ὡς κόκκον σινάπεως, ἐλέγετε ἂν τῇ συκαμίνῳ
  ταύτῃ· Ἐκριζώθητι καὶ φυτεύθητι ἐν τῇ θαλάσσῃ· καὶ ὑπήκουσεν ἂν ὑμῖν.
  <span style="color:#b00e23">(7)</span> Τίς δὲ ἐξ ὑμῶν δοῦλον ἔχων ἀροτριῶντα
  ἢ ποιμαίνοντα, ὃς εἰσελθόντι ἐκ τοῦ ἀγροῦ ἐρεῖ αὐτῷ· Εὐθέως παρελθὼν ἀνάπεσε,
  <span style="color:#b00e23">(8)</span> ἀλλʼ οὐχὶ ἐρεῖ αὐτῷ· Ἑτοίμασον τί
  δειπνήσω καὶ περιζωσάμενος διακόνει μοι ἕως φάγω καὶ πίω, καὶ μετὰ ταῦτα
  φάγεσαι καὶ πίεσαι σύ; <span style="color:#b00e23">(9)</span> μὴ ἔχει χάριν
  τῷ δούλῳ ὅτι ἐποίησεν τὰ διαταχθέντα; <span style="color:#b00e23">(10)</span>
  οὕτως καὶ ὑμεῖς, ὅταν ποιήσητε πάντα τὰ διαταχθέντα ὑμῖν, λέγετε ὅτι Δοῦλοι
  ἀχρεῖοί ἐσμεν, ὃ ὠφείλομεν ποιῆσαι πεποιήκαμεν. <span style=
  "color:#b00e23">(11)</span> Καὶ ἐγένετο ἐν τῷ πορεύεσθαι εἰς Ἰερουσαλὴμ καὶ
  αὐτὸς διήρχετο διὰ μέσον Σαμαρείας καὶ Γαλιλαίας. <span style=
  "color:#b00e23">(12)</span> καὶ εἰσερχομένου αὐτοῦ εἴς τινα κώμην ἀπήντησαν
  δέκα λεπροὶ ἄνδρες, οἳ ἔστησαν πόρρωθεν, <span style=
  "color:#b00e23">(13)</span> καὶ αὐτοὶ ἦραν φωνὴν λέγοντες· Ἰησοῦ ἐπιστάτα,
  ἐλέησον ἡμᾶς. <span style="color:#b00e23">(14)</span> καὶ ἰδὼν εἶπεν αὐτοῖς·
  Πορευθέντες ἐπιδείξατε ἑαυτοὺς τοῖς ἱερεῦσιν. καὶ ἐγένετο ἐν τῷ ὑπάγειν
  αὐτοὺς ἐκαθαρίσθησαν. <span style="color:#b00e23">(15)</span> εἷς δὲ ἐξ
  αὐτῶν, ἰδὼν ὅτι ἰάθη, ὑπέστρεψεν μετὰ φωνῆς μεγάλης δοξάζων τὸν θεόν,
  <span style="color:#b00e23">(16)</span> καὶ ἔπεσεν ἐπὶ πρόσωπον παρὰ τοὺς
  πόδας αὐτοῦ εὐχαριστῶν αὐτῷ· καὶ αὐτὸς ἦν Σαμαρίτης. <span style=
  "color:#b00e23">(17)</span> ἀποκριθεὶς δὲ ὁ Ἰησοῦς εἶπεν· Οὐχὶ οἱ δέκα
  ἐκαθαρίσθησαν; οἱ δὲ ἐννέα ποῦ; <span style="color:#b00e23">(18)</span> οὐχ
  εὑρέθησαν ὑποστρέψαντες δοῦναι δόξαν τῷ θεῷ εἰ μὴ ὁ ἀλλογενὴς οὗτος;
  <span style="color:#b00e23">(19)</span> καὶ εἶπεν αὐτῷ· Ἀναστὰς πορεύου· ἡ
  πίστις σου σέσωκέν σε. <span style="color:#b00e23">(20)</span> Ἐπερωτηθεὶς δὲ
  ὑπὸ τῶν Φαρισαίων πότε ἔρχεται ἡ βασιλεία τοῦ θεοῦ ἀπεκρίθη αὐτοῖς καὶ εἶπεν·
  Οὐκ ἔρχεται ἡ βασιλεία τοῦ θεοῦ μετὰ παρατηρήσεως, <span style=
  "color:#b00e23">(21)</span> οὐδὲ ἐροῦσιν· Ἰδοὺ ὧδε ἤ· Ἐκεῖ· ἰδοὺ γὰρ ἡ
  βασιλεία τοῦ θεοῦ ἐντὸς ὑμῶν ἐστιν. <span style="color:#b00e23">(22)</span>
  Εἶπεν δὲ πρὸς τοὺς μαθητάς· Ἐλεύσονται ἡμέραι ὅτε ἐπιθυμήσετε μίαν τῶν ἡμερῶν
  τοῦ υἱοῦ τοῦ ἀνθρώπου ἰδεῖν καὶ οὐκ ὄψεσθε. <span style=
  "color:#b00e23">(23)</span> καὶ ἐροῦσιν ὑμῖν· Ἰδοὺ ἐκεῖ· Ἰδοὺ ὧδε· μὴ
  ἀπέλθητε μηδὲ διώξητε. <span style="color:#b00e23">(24)</span> ὥσπερ γὰρ ἡ
  ἀστραπὴ ἀστράπτουσα ἐκ τῆς ὑπὸ τὸν οὐρανὸν εἰς τὴν ὑπʼ οὐρανὸν λάμπει, οὕτως
  ἔσται ὁ υἱὸς τοῦ ἀνθρώπου ἐν τῇ ἡμέρᾳ αὐτοῦ. <span style=
  "color:#b00e23">(25)</span> πρῶτον δὲ δεῖ αὐτὸν πολλὰ παθεῖν καὶ
  ἀποδοκιμασθῆναι ἀπὸ τῆς γενεᾶς ταύτης. <span style=
  "color:#b00e23">(26)</span> καὶ καθὼς ἐγένετο ἐν ταῖς ἡμέραις Νῶε, οὕτως
  ἔσται καὶ ἐν ταῖς ἡμέραις τοῦ υἱοῦ τοῦ ἀνθρώπου· <span style=
  "color:#b00e23">(27)</span> ἤσθιον, ἔπινον, ἐγάμουν, ἐγαμίζοντο, ἄχρι ἧς
  ἡμέρας εἰσῆλθεν Νῶε εἰς τὴν κιβωτόν, καὶ ἦλθεν ὁ κατακλυσμὸς καὶ ἀπώλεσεν
  πάντας. <span style="color:#b00e23">(28)</span> ὁμοίως καθὼς ἐγένετο ἐν ταῖς
  ἡμέραις Λώτ· ἤσθιον, ἔπινον, ἠγόραζον, ἐπώλουν, ἐφύτευον, ᾠκοδόμουν·
  <span style="color:#b00e23">(29)</span> ᾗ δὲ ἡμέρᾳ ἐξῆλθεν Λὼτ ἀπὸ Σοδόμων,
  ἔβρεξεν πῦρ καὶ θεῖον ἀπʼ οὐρανοῦ καὶ ἀπώλεσεν πάντας. <span style=
  "color:#b00e23">(30)</span> κατὰ τὰ αὐτὰ ἔσται ᾗ ἡμέρᾳ ὁ υἱὸς τοῦ ἀνθρώπου
  ἀποκαλύπτεται. <span style="color:#b00e23">(31)</span> ἐν ἐκείνῃ τῇ ἡμέρᾳ ὃς
  ἔσται ἐπὶ τοῦ δώματος καὶ τὰ σκεύη αὐτοῦ ἐν τῇ οἰκίᾳ, μὴ καταβάτω ἆραι αὐτά,
  καὶ ὁ ἐν ἀγρῷ ὁμοίως μὴ ἐπιστρεψάτω εἰς τὰ ὀπίσω. <span style=
  "color:#b00e23">(32)</span> μνημονεύετε τῆς γυναικὸς Λώτ. <span style=
  "color:#b00e23">(33)</span> ὃς ἐὰν ζητήσῃ τὴν ψυχὴν αὐτοῦ περιποιήσασθαι
  ἀπολέσει αὐτήν, ὃς δʼ ἂν ἀπολέσῃ ζῳογονήσει αὐτήν. <span style=
  "color:#b00e23">(34)</span> λέγω ὑμῖν, ταύτῃ τῇ νυκτὶ ἔσονται δύο ἐπὶ κλίνης
  μιᾶς, ὁ εἷς παραλημφθήσεται καὶ ὁ ἕτερος ἀφεθήσεται· <span style=
  "color:#b00e23">(35)</span> ἔσονται δύο ἀλήθουσαι ἐπὶ τὸ αὐτό, ἡ μία
  παραλημφθήσεται ἡ δὲ ἑτέρα ἀφεθήσεται. <span style=
  "color:#b00e23">(36)</span> <span style="color:#b00e23">(37)</span> καὶ
  ἀποκριθέντες λέγουσιν αὐτῷ· Ποῦ, κύριε; ὁ δὲ εἶπεν αὐτοῖς· Ὅπου τὸ σῶμα, ἐκεῖ
  καὶ οἱ ἀετοὶ ἐπισυναχθήσονται.</p>

  <h3 id="gospel_of_st._luke18">18</h3>

  <p><span style="color:#b00e23">(1)</span> Ἔλεγεν δὲ παραβολὴν αὐτοῖς πρὸς τὸ
  δεῖν πάντοτε προσεύχεσθαι αὐτοὺς καὶ μὴ ἐγκακεῖν, <span style=
  "color:#b00e23">(2)</span> λέγων· Κριτής τις ἦν ἔν τινι πόλει τὸν θεὸν μὴ
  φοβούμενος καὶ ἄνθρωπον μὴ ἐντρεπόμενος. <span style=
  "color:#b00e23">(3)</span> χήρα δὲ ἦν ἐν τῇ πόλει ἐκείνῃ καὶ ἤρχετο πρὸς
  αὐτὸν λέγουσα· Ἐκδίκησόν με ἀπὸ τοῦ ἀντιδίκου μου. <span style=
  "color:#b00e23">(4)</span> καὶ οὐκ ἤθελεν ἐπὶ χρόνον, μετὰ ταῦτα δὲ εἶπεν ἐν
  ἑαυτῷ· Εἰ καὶ τὸν θεὸν οὐ φοβοῦμαι οὐδὲ ἄνθρωπον ἐντρέπομαι, <span style=
  "color:#b00e23">(5)</span> διά γε τὸ παρέχειν μοι κόπον τὴν χήραν ταύτην
  ἐκδικήσω αὐτήν, ἵνα μὴ εἰς τέλος ἐρχομένη ὑπωπιάζῃ με. <span style=
  "color:#b00e23">(6)</span> εἶπεν δὲ ὁ κύριος· Ἀκούσατε τί ὁ κριτὴς τῆς
  ἀδικίας λέγει· <span style="color:#b00e23">(7)</span> ὁ δὲ θεὸς οὐ μὴ ποιήσῃ
  τὴν ἐκδίκησιν τῶν ἐκλεκτῶν αὐτοῦ τῶν βοώντων αὐτῷ ἡμέρας καὶ νυκτός, καὶ
  μακροθυμεῖ ἐπʼ αὐτοῖς; <span style="color:#b00e23">(8)</span> λέγω ὑμῖν ὅτι
  ποιήσει τὴν ἐκδίκησιν αὐτῶν ἐν τάχει. πλὴν ὁ υἱὸς τοῦ ἀνθρώπου ἐλθὼν ἆρα
  εὑρήσει τὴν πίστιν ἐπὶ τῆς γῆς; <span style="color:#b00e23">(9)</span> Εἶπεν
  δὲ καὶ πρός τινας τοὺς πεποιθότας ἐφʼ ἑαυτοῖς ὅτι εἰσὶν δίκαιοι καὶ
  ἐξουθενοῦντας τοὺς λοιποὺς τὴν παραβολὴν ταύτην· <span style=
  "color:#b00e23">(10)</span> Ἄνθρωποι δύο ἀνέβησαν εἰς τὸ ἱερὸν προσεύξασθαι,
  ὁ εἷς Φαρισαῖος καὶ ὁ ἕτερος τελώνης. <span style="color:#b00e23">(11)</span>
  ὁ Φαρισαῖος σταθεὶς πρὸς ἑαυτὸν ταῦτα προσηύχετο· Ὁ θεός, εὐχαριστῶ σοι ὅτι
  οὐκ εἰμὶ ὥσπερ οἱ λοιποὶ τῶν ἀνθρώπων, ἅρπαγες, ἄδικοι, μοιχοί, ἢ καὶ ὡς
  οὗτος ὁ τελώνης· <span style="color:#b00e23">(12)</span> νηστεύω δὶς τοῦ
  σαββάτου, ἀποδεκατῶ πάντα ὅσα κτῶμαι. <span style="color:#b00e23">(13)</span>
  ὁ δὲ τελώνης μακρόθεν ἑστὼς οὐκ ἤθελεν οὐδὲ τοὺς ὀφθαλμοὺς ἐπᾶραι εἰς τὸν
  οὐρανόν, ἀλλʼ ἔτυπτε τὸ στῆθος αὐτοῦ λέγων· Ὁ θεός, ἱλάσθητί μοι τῷ ἁμαρτωλῷ.
  <span style="color:#b00e23">(14)</span> λέγω ὑμῖν, κατέβη οὗτος δεδικαιωμένος
  εἰς τὸν οἶκον αὐτοῦ παρʼ ἐκεῖνον· ὅτι πᾶς ὁ ὑψῶν ἑαυτὸν ταπεινωθήσεται, ὁ δὲ
  ταπεινῶν ἑαυτὸν ὑψωθήσεται. <span style="color:#b00e23">(15)</span>
  Προσέφερον δὲ αὐτῷ καὶ τὰ βρέφη ἵνα αὐτῶν ἅπτηται· ἰδόντες δὲ οἱ μαθηταὶ
  ἐπετίμων αὐτοῖς. <span style="color:#b00e23">(16)</span> ὁ δὲ Ἰησοῦς
  προσεκαλέσατο αὐτὰ λέγων· Ἄφετε τὰ παιδία ἔρχεσθαι πρός με καὶ μὴ κωλύετε
  αὐτά, τῶν γὰρ τοιούτων ἐστὶν ἡ βασιλεία τοῦ θεοῦ. <span style=
  "color:#b00e23">(17)</span> ἀμὴν λέγω ὑμῖν, ὃς ἂν μὴ δέξηται τὴν βασιλείαν
  τοῦ θεοῦ ὡς παιδίον, οὐ μὴ εἰσέλθῃ εἰς αὐτήν. <span style=
  "color:#b00e23">(18)</span> Καὶ ἐπηρώτησέν τις αὐτὸν ἄρχων λέγων· Διδάσκαλε
  ἀγαθέ, τί ποιήσας ζωὴν αἰώνιον κληρονομήσω; <span style=
  "color:#b00e23">(19)</span> εἶπεν δὲ αὐτῷ ὁ Ἰησοῦς· Τί με λέγεις ἀγαθόν;
  οὐδεὶς ἀγαθὸς εἰ μὴ εἷς ὁ θεός. <span style="color:#b00e23">(20)</span> τὰς
  ἐντολὰς οἶδας· Μὴ μοιχεύσῃς, Μὴ φονεύσῃς, Μὴ κλέψῃς, Μὴ ψευδομαρτυρήσῃς, Τίμα
  τὸν πατέρα σου καὶ τὴν μητέρα. <span style="color:#b00e23">(21)</span> ὁ δὲ
  εἶπεν· Ταῦτα πάντα ἐφύλαξα ἐκ νεότητος μου. <span style=
  "color:#b00e23">(22)</span> ἀκούσας δὲ ὁ Ἰησοῦς εἶπεν αὐτῷ· Ἔτι ἕν σοι
  λείπει· πάντα ὅσα ἔχεις πώλησον καὶ διάδος πτωχοῖς, καὶ ἕξεις θησαυρὸν ἐν
  οὐρανοῖς, καὶ δεῦρο ἀκολούθει μοι. <span style="color:#b00e23">(23)</span> ὁ
  δὲ ἀκούσας ταῦτα περίλυπος ἐγενήθη, ἦν γὰρ πλούσιος σφόδρα. <span style=
  "color:#b00e23">(24)</span> Ἰδὼν δὲ αὐτὸν ὁ Ἰησοῦς εἶπεν· Πῶς δυσκόλως οἱ τὰ
  χρήματα ἔχοντες εἰς τὴν βασιλείαν τοῦ θεοῦ εἰσπορεύονται· <span style=
  "color:#b00e23">(25)</span> εὐκοπώτερον γάρ ἐστιν κάμηλον διὰ τρήματος
  βελόνης εἰσελθεῖν ἢ πλούσιον εἰς τὴν βασιλείαν τοῦ θεοῦ εἰσελθεῖν.
  <span style="color:#b00e23">(26)</span> Εἶπαν δὲ οἱ ἀκούσαντες· Καὶ τίς
  δύναται σωθῆναι; <span style="color:#b00e23">(27)</span> ὁ δὲ εἶπεν· Τὰ
  ἀδύνατα παρὰ ἀνθρώποις δυνατὰ παρὰ τῷ θεῷ ἐστιν. <span style=
  "color:#b00e23">(28)</span> Εἶπεν δὲ ὁ Πέτρος· Ἰδοὺ ἡμεῖς ἀφέντες τὰ ἴδια
  ἠκολουθήσαμέν σοι. <span style="color:#b00e23">(29)</span> ὁ δὲ εἶπεν αὐτοῖς·
  Ἀμὴν λέγω ὑμῖν ὅτι οὐδείς ἐστιν ὃς ἀφῆκεν οἰκίαν ἢ γυναῖκα ἢ ἀδελφοὺς ἢ
  γονεῖς ἢ τέκνα ἕνεκεν τῆς βασιλείας τοῦ θεοῦ, <span style=
  "color:#b00e23">(30)</span> ὃς οὐχὶ μὴ ἀπολάβῃ πολλαπλασίονα ἐν τῷ καιρῷ
  τούτῳ καὶ ἐν τῷ αἰῶνι τῷ ἐρχομένῳ ζωὴν αἰώνιον. <span style=
  "color:#b00e23">(31)</span> Παραλαβὼν δὲ τοὺς δώδεκα εἶπεν πρὸς αὐτούς· Ἰδοὺ
  ἀναβαίνομεν εἰς Ἰερουσαλήμ, καὶ τελεσθήσεται πάντα τὰ γεγραμμένα διὰ τῶν
  προφητῶν τῷ υἱῷ τοῦ ἀνθρώπου· <span style="color:#b00e23">(32)</span>
  παραδοθήσεται γὰρ τοῖς ἔθνεσιν καὶ ἐμπαιχθήσεται καὶ ὑβρισθήσεται καὶ
  ἐμπτυσθήσεται, <span style="color:#b00e23">(33)</span> καὶ μαστιγώσαντες
  ἀποκτενοῦσιν αὐτόν, καὶ τῇ ἡμέρᾳ τῇ τρίτῃ ἀναστήσεται. <span style=
  "color:#b00e23">(34)</span> καὶ αὐτοὶ οὐδὲν τούτων συνῆκαν, καὶ ἦν τὸ ῥῆμα
  τοῦτο κεκρυμμένον ἀπʼ αὐτῶν, καὶ οὐκ ἐγίνωσκον τὰ λεγόμενα. <span style=
  "color:#b00e23">(35)</span> Ἐγένετο δὲ ἐν τῷ ἐγγίζειν αὐτὸν εἰς Ἰεριχὼ τυφλός
  τις ἐκάθητο παρὰ τὴν ὁδὸν ἐπαιτῶν. <span style="color:#b00e23">(36)</span>
  ἀκούσας δὲ ὄχλου διαπορευομένου ἐπυνθάνετο τί εἴη τοῦτο· <span style=
  "color:#b00e23">(37)</span> ἀπήγγειλαν δὲ αὐτῷ ὅτι Ἰησοῦς ὁ Ναζωραῖος
  παρέρχεται. <span style="color:#b00e23">(38)</span> καὶ ἐβόησεν λέγων· Ἰησοῦ
  υἱὲ Δαυίδ, ἐλέησόν με. <span style="color:#b00e23">(39)</span> καὶ οἱ
  προάγοντες ἐπετίμων αὐτῷ ἵνα σιγήσῃ· αὐτὸς δὲ πολλῷ μᾶλλον ἔκραζεν· Υἱὲ
  Δαυίδ, ἐλέησόν με. <span style="color:#b00e23">(40)</span> σταθεὶς δὲ ὁ
  Ἰησοῦς ἐκέλευσεν αὐτὸν ἀχθῆναι πρὸς αὐτόν. ἐγγίσαντος δὲ αὐτοῦ ἐπηρώτησεν
  αὐτόν· <span style="color:#b00e23">(41)</span> Τί σοι θέλεις ποιήσω; ὁ δὲ
  εἶπεν· Κύριε, ἵνα ἀναβλέψω. <span style="color:#b00e23">(42)</span> καὶ ὁ
  Ἰησοῦς εἶπεν αὐτῷ· Ἀνάβλεψον· ἡ πίστις σου σέσωκέν σε. <span style=
  "color:#b00e23">(43)</span> καὶ παραχρῆμα ἀνέβλεψεν, καὶ ἠκολούθει αὐτῷ
  δοξάζων τὸν θεόν. καὶ πᾶς ὁ λαὸς ἰδὼν ἔδωκεν αἶνον τῷ θεῷ.</p>

  <h3 id="gospel_of_st._luke19">19</h3>

  <p><span style="color:#b00e23">(1)</span> Καὶ εἰσελθὼν διήρχετο τὴν Ἰεριχώ.
  <span style="color:#b00e23">(2)</span> καὶ ἰδοὺ ἀνὴρ ὀνόματι καλούμενος
  Ζακχαῖος, καὶ αὐτὸς ἦν ἀρχιτελώνης καὶ αὐτὸς πλούσιος· <span style=
  "color:#b00e23">(3)</span> καὶ ἐζήτει ἰδεῖν τὸν Ἰησοῦν τίς ἐστιν, καὶ οὐκ
  ἠδύνατο ἀπὸ τοῦ ὄχλου ὅτι τῇ ἡλικίᾳ μικρὸς ἦν. <span style=
  "color:#b00e23">(4)</span> καὶ προδραμὼν εἰς τὸ ἔμπροσθεν ἀνέβη ἐπὶ
  συκομορέαν ἵνα ἴδῃ αὐτόν, ὅτι ἐκείνης ἤμελλεν διέρχεσθαι. <span style=
  "color:#b00e23">(5)</span> καὶ ὡς ἦλθεν ἐπὶ τὸν τόπον, ἀναβλέψας ὁ Ἰησοῦς
  εἶπεν πρὸς αὐτόν· Ζακχαῖε, σπεύσας κατάβηθι, σήμερον γὰρ ἐν τῷ οἴκῳ σου δεῖ
  με μεῖναι. <span style="color:#b00e23">(6)</span> καὶ σπεύσας κατέβη, καὶ
  ὑπεδέξατο αὐτὸν χαίρων. <span style="color:#b00e23">(7)</span> καὶ ἰδόντες
  πάντες διεγόγγυζον λέγοντες ὅτι Παρὰ ἁμαρτωλῷ ἀνδρὶ εἰσῆλθεν καταλῦσαι.
  <span style="color:#b00e23">(8)</span> σταθεὶς δὲ Ζακχαῖος εἶπεν πρὸς τὸν
  κύριον· Ἰδοὺ τὰ ἡμίσιά μου τῶν ὑπαρχόντων, κύριε, τοῖς πτωχοῖς δίδωμι, καὶ εἴ
  τινός τι ἐσυκοφάντησα ἀποδίδωμι τετραπλοῦν. <span style=
  "color:#b00e23">(9)</span> εἶπεν δὲ πρὸς αὐτὸν ὁ Ἰησοῦς ὅτι Σήμερον σωτηρία
  τῷ οἴκῳ τούτῳ ἐγένετο, καθότι καὶ αὐτὸς υἱὸς Ἀβραάμ ἐστιν· <span style=
  "color:#b00e23">(10)</span> ἦλθεν γὰρ ὁ υἱὸς τοῦ ἀνθρώπου ζητῆσαι καὶ σῶσαι
  τὸ ἀπολωλός. <span style="color:#b00e23">(11)</span> Ἀκουόντων δὲ αὐτῶν ταῦτα
  προσθεὶς εἶπεν παραβολὴν διὰ τὸ ἐγγὺς εἶναι Ἰερουσαλὴμ αὐτὸν καὶ δοκεῖν
  αὐτοὺς ὅτι παραχρῆμα μέλλει ἡ βασιλεία τοῦ θεοῦ ἀναφαίνεσθαι· <span style=
  "color:#b00e23">(12)</span> εἶπεν οὖν· Ἄνθρωπός τις εὐγενὴς ἐπορεύθη εἰς
  χώραν μακρὰν λαβεῖν ἑαυτῷ βασιλείαν καὶ ὑποστρέψαι. <span style=
  "color:#b00e23">(13)</span> καλέσας δὲ δέκα δούλους ἑαυτοῦ ἔδωκεν αὐτοῖς δέκα
  μνᾶς καὶ εἶπεν πρὸς αὐτούς· Πραγματεύσασθε ἐν ᾧ ἔρχομαι. <span style=
  "color:#b00e23">(14)</span> οἱ δὲ πολῖται αὐτοῦ ἐμίσουν αὐτόν, καὶ ἀπέστειλαν
  πρεσβείαν ὀπίσω αὐτοῦ λέγοντες· Οὐ θέλομεν τοῦτον βασιλεῦσαι ἐφʼ ἡμᾶς.
  <span style="color:#b00e23">(15)</span> καὶ ἐγένετο ἐν τῷ ἐπανελθεῖν αὐτὸν
  λαβόντα τὴν βασιλείαν καὶ εἶπεν φωνηθῆναι αὐτῷ τοὺς δούλους τούτους οἷς
  δεδώκει τὸ ἀργύριον, ἵνα γνοῖ τί διεπραγματεύσαντο. <span style=
  "color:#b00e23">(16)</span> παρεγένετο δὲ ὁ πρῶτος λέγων· Κύριε, ἡ μνᾶ σου
  δέκα προσηργάσατο μνᾶς. <span style="color:#b00e23">(17)</span> καὶ εἶπεν
  αὐτῷ· Εὖγε, ἀγαθὲ δοῦλε, ὅτι ἐν ἐλαχίστῳ πιστὸς ἐγένου, ἴσθι ἐξουσίαν ἔχων
  ἐπάνω δέκα πόλεων. <span style="color:#b00e23">(18)</span> καὶ ἦλθεν ὁ
  δεύτερος λέγων· Ἡ μνᾶ σου, κύριε, ἐποίησεν πέντε μνᾶς. <span style=
  "color:#b00e23">(19)</span> εἶπεν δὲ καὶ τούτῳ· Καὶ σὺ ἐπάνω γίνου πέντε
  πόλεων. <span style="color:#b00e23">(20)</span> καὶ ὁ ἕτερος ἦλθεν λέγων·
  Κύριε, ἰδοὺ ἡ μνᾶ σου ἣν εἶχον ἀποκειμένην ἐν σουδαρίῳ· <span style=
  "color:#b00e23">(21)</span> ἐφοβούμην γάρ σε ὅτι ἄνθρωπος αὐστηρὸς εἶ, αἴρεις
  ὃ οὐκ ἔθηκας καὶ θερίζεις ὃ οὐκ ἔσπειρας. <span style=
  "color:#b00e23">(22)</span> λέγει αὐτῷ· Ἐκ τοῦ στόματός σου κρίνω σε, πονηρὲ
  δοῦλε· ᾔδεις ὅτι ἐγὼ ἄνθρωπος αὐστηρός εἰμι, αἴρων ὃ οὐκ ἔθηκα καὶ θερίζων ὃ
  οὐκ ἔσπειρα; <span style="color:#b00e23">(23)</span> καὶ διὰ τί οὐκ ἔδωκάς
  μου τὸ ἀργύριον ἐπὶ τράπεζαν; κἀγὼ ἐλθὼν σὺν τόκῳ ἂν αὐτὸ ἔπραξα.
  <span style="color:#b00e23">(24)</span> καὶ τοῖς παρεστῶσιν εἶπεν· Ἄρατε ἀπʼ
  αὐτοῦ τὴν μνᾶν καὶ δότε τῷ τὰς δέκα μνᾶς ἔχοντι— <span style=
  "color:#b00e23">(25)</span> καὶ εἶπαν αὐτῷ· Κύριε, ἔχει δέκα μνᾶς—
  <span style="color:#b00e23">(26)</span> λέγω ὑμῖν ὅτι παντὶ τῷ ἔχοντι
  δοθήσεται, ἀπὸ δὲ τοῦ μὴ ἔχοντος καὶ ὃ ἔχει ἀρθήσεται. <span style=
  "color:#b00e23">(27)</span> πλὴν τοὺς ἐχθρούς μου τούτους τοὺς μὴ θελήσαντάς
  με βασιλεῦσαι ἐπʼ αὐτοὺς ἀγάγετε ὧδε καὶ κατασφάξατε αὐτοὺς ἔμπροσθέν μου.
  <span style="color:#b00e23">(28)</span> Καὶ εἰπὼν ταῦτα ἐπορεύετο ἔμπροσθεν
  ἀναβαίνων εἰς Ἱεροσόλυμα. <span style="color:#b00e23">(29)</span> Καὶ ἐγένετο
  ὡς ἤγγισεν εἰς Βηθφαγὴ καὶ Βηθανίαν πρὸς τὸ ὄρος τὸ καλούμενον Ἐλαιῶν,
  ἀπέστειλεν δύο τῶν μαθητῶν <span style="color:#b00e23">(30)</span> λέγων·
  Ὑπάγετε εἰς τὴν κατέναντι κώμην, ἐν ᾗ εἰσπορευόμενοι εὑρήσετε πῶλον
  δεδεμένον, ἐφʼ ὃν οὐδεὶς πώποτε ἀνθρώπων ἐκάθισεν, καὶ λύσαντες αὐτὸν
  ἀγάγετε. <span style="color:#b00e23">(31)</span> καὶ ἐάν τις ὑμᾶς ἐρωτᾷ· Διὰ
  τί λύετε; οὕτως ἐρεῖτε ὅτι Ὁ κύριος αὐτοῦ χρείαν ἔχει. <span style=
  "color:#b00e23">(32)</span> ἀπελθόντες δὲ οἱ ἀπεσταλμένοι εὗρον καθὼς εἶπεν
  αὐτοῖς. <span style="color:#b00e23">(33)</span> λυόντων δὲ αὐτῶν τὸν πῶλον
  εἶπαν οἱ κύριοι αὐτοῦ πρὸς αὐτούς· Τί λύετε τὸν πῶλον; <span style=
  "color:#b00e23">(34)</span> οἱ δὲ εἶπαν ὅτι Ὁ κύριος αὐτοῦ χρείαν ἔχει.
  <span style="color:#b00e23">(35)</span> καὶ ἤγαγον αὐτὸν πρὸς τὸν Ἰησοῦν, καὶ
  ἐπιρίψαντες αὐτῶν τὰ ἱμάτια ἐπὶ τὸν πῶλον ἐπεβίβασαν τὸν Ἰησοῦν· <span style=
  "color:#b00e23">(36)</span> πορευομένου δὲ αὐτοῦ ὑπεστρώννυον τὰ ἱμάτια
  ἑαυτῶν ἐν τῇ ὁδῷ. <span style="color:#b00e23">(37)</span> ἐγγίζοντος δὲ αὐτοῦ
  ἤδη πρὸς τῇ καταβάσει τοῦ Ὄρους τῶν Ἐλαιῶν ἤρξαντο ἅπαν τὸ πλῆθος τῶν μαθητῶν
  χαίροντες αἰνεῖν τὸν θεὸν φωνῇ μεγάλῃ περὶ πασῶν ὧν εἶδον δυνάμεων,
  <span style="color:#b00e23">(38)</span> λέγοντες· Εὐλογημένος ὁ ἐρχόμενος
  βασιλεὺς ἐν ὀνόματι κυρίου· ἐν οὐρανῷ εἰρήνη καὶ δόξα ἐν ὑψίστοις.
  <span style="color:#b00e23">(39)</span> καί τινες τῶν Φαρισαίων ἀπὸ τοῦ ὄχλου
  εἶπαν πρὸς αὐτόν· Διδάσκαλε, ἐπιτίμησον τοῖς μαθηταῖς σου. <span style=
  "color:#b00e23">(40)</span> καὶ ἀποκριθεὶς εἶπεν· Λέγω ὑμῖν, ὅτι ἐὰν οὗτοι
  σιωπήσουσιν, οἱ λίθοι κράξουσιν. <span style="color:#b00e23">(41)</span> Καὶ
  ὡς ἤγγισεν, ἰδὼν τὴν πόλιν ἔκλαυσεν ἐπʼ αὐτήν, <span style=
  "color:#b00e23">(42)</span> λέγων ὅτι Εἰ ἔγνως ἐν τῇ ἡμέρᾳ ταύτῃ καὶ σὺ τὰ
  πρὸς εἰρήνην—νῦν δὲ ἐκρύβη ἀπὸ ὀφθαλμῶν σου. <span style=
  "color:#b00e23">(43)</span> ὅτι ἥξουσιν ἡμέραι ἐπὶ σὲ καὶ παρεμβαλοῦσιν οἱ
  ἐχθροί σου χάρακά σοι καὶ περικυκλώσουσίν σε καὶ συνέξουσίν σε πάντοθεν,
  <span style="color:#b00e23">(44)</span> καὶ ἐδαφιοῦσίν σε καὶ τὰ τέκνα σου ἐν
  σοί, καὶ οὐκ ἀφήσουσιν λίθον ἐπὶ λίθον ἐν σοί, ἀνθʼ ὧν οὐκ ἔγνως τὸν καιρὸν
  τῆς ἐπισκοπῆς σου. <span style="color:#b00e23">(45)</span> Καὶ εἰσελθὼν εἰς
  τὸ ἱερὸν ἤρξατο ἐκβάλλειν τοὺς πωλοῦντας, <span style=
  "color:#b00e23">(46)</span> λέγων αὐτοῖς· Γέγραπται· Καὶ ἔσται ὁ οἶκός μου
  οἶκος προσευχῆς, ὑμεῖς δὲ αὐτὸν ἐποιήσατε σπήλαιον λῃστῶν. <span style=
  "color:#b00e23">(47)</span> Καὶ ἦν διδάσκων τὸ καθʼ ἡμέραν ἐν τῷ ἱερῷ· οἱ δὲ
  ἀρχιερεῖς καὶ οἱ γραμματεῖς ἐζήτουν αὐτὸν ἀπολέσαι καὶ οἱ πρῶτοι τοῦ λαοῦ,
  <span style="color:#b00e23">(48)</span> καὶ οὐχ εὕρισκον τὸ τί ποιήσωσιν, ὁ
  λαὸς γὰρ ἅπας ἐξεκρέματο αὐτοῦ ἀκούων.</p>

  <h3 id="gospel_of_st._luke20">20</h3>

  <p><span style="color:#b00e23">(1)</span> Καὶ ἐγένετο ἐν μιᾷ τῶν ἡμερῶν
  διδάσκοντος αὐτοῦ τὸν λαὸν ἐν τῷ ἱερῷ καὶ εὐαγγελιζομένου ἐπέστησαν οἱ
  ἀρχιερεῖς καὶ οἱ γραμματεῖς σὺν τοῖς πρεσβυτέροις, <span style=
  "color:#b00e23">(2)</span> καὶ εἶπαν λέγοντες πρὸς αὐτόν· Εἰπὸν ἡμῖν ἐν ποίᾳ
  ἐξουσίᾳ ταῦτα ποιεῖς, ἢ τίς ἐστιν ὁ δούς σοι τὴν ἐξουσίαν ταύτην;
  <span style="color:#b00e23">(3)</span> ἀποκριθεὶς δὲ εἶπεν πρὸς αὐτούς·
  Ἐρωτήσω ὑμᾶς κἀγὼ λόγον, καὶ εἴπατέ μοι· <span style=
  "color:#b00e23">(4)</span> Τὸ βάπτισμα Ἰωάννου ἐξ οὐρανοῦ ἦν ἢ ἐξ ἀνθρώπων;
  <span style="color:#b00e23">(5)</span> οἱ δὲ συνελογίσαντο πρὸς ἑαυτοὺς
  λέγοντες ὅτι Ἐὰν εἴπωμεν· Ἐξ οὐρανοῦ, ἐρεῖ· Διὰ τί οὐκ ἐπιστεύσατε αὐτῷ;
  <span style="color:#b00e23">(6)</span> ἐὰν δὲ εἴπωμεν· Ἐξ ἀνθρώπων, ὁ λαὸς
  ἅπας καταλιθάσει ἡμᾶς, πεπεισμένος γάρ ἐστιν Ἰωάννην προφήτην εἶναι·
  <span style="color:#b00e23">(7)</span> καὶ ἀπεκρίθησαν μὴ εἰδέναι πόθεν.
  <span style="color:#b00e23">(8)</span> καὶ ὁ Ἰησοῦς εἶπεν αὐτοῖς· Οὐδὲ ἐγὼ
  λέγω ὑμῖν ἐν ποίᾳ ἐξουσίᾳ ταῦτα ποιῶ. <span style="color:#b00e23">(9)</span>
  Ἤρξατο δὲ πρὸς τὸν λαὸν λέγειν τὴν παραβολὴν ταύτην· Ἄνθρωπος ἐφύτευσεν
  ἀμπελῶνα, καὶ ἐξέδετο αὐτὸν γεωργοῖς, καὶ ἀπεδήμησεν χρόνους ἱκανούς.
  <span style="color:#b00e23">(10)</span> καὶ καιρῷ ἀπέστειλεν πρὸς τοὺς
  γεωργοὺς δοῦλον, ἵνα ἀπὸ τοῦ καρποῦ τοῦ ἀμπελῶνος δώσουσιν αὐτῷ· οἱ δὲ
  γεωργοὶ ἐξαπέστειλαν αὐτὸν δείραντες κενόν. <span style=
  "color:#b00e23">(11)</span> καὶ προσέθετο ἕτερον πέμψαι δοῦλον· οἱ δὲ
  κἀκεῖνον δείραντες καὶ ἀτιμάσαντες ἐξαπέστειλαν κενόν. <span style=
  "color:#b00e23">(12)</span> καὶ προσέθετο τρίτον πέμψαι· οἱ δὲ καὶ τοῦτον
  τραυματίσαντες ἐξέβαλον. <span style="color:#b00e23">(13)</span> εἶπεν δὲ ὁ
  κύριος τοῦ ἀμπελῶνος· Τί ποιήσω; πέμψω τὸν υἱόν μου τὸν ἀγαπητόν· ἴσως τοῦτον
  ἐντραπήσονται. <span style="color:#b00e23">(14)</span> ἰδόντες δὲ αὐτὸν οἱ
  γεωργοὶ διελογίζοντο πρὸς ἀλλήλους λέγοντες· Οὗτός ἐστιν ὁ κληρονόμος·
  ἀποκτείνωμεν αὐτόν, ἵνα ἡμῶν γένηται ἡ κληρονομία· <span style=
  "color:#b00e23">(15)</span> καὶ ἐκβαλόντες αὐτὸν ἔξω τοῦ ἀμπελῶνος
  ἀπέκτειναν. τί οὖν ποιήσει αὐτοῖς ὁ κύριος τοῦ ἀμπελῶνος; <span style=
  "color:#b00e23">(16)</span> ἐλεύσεται καὶ ἀπολέσει τοὺς γεωργοὺς τούτους, καὶ
  δώσει τὸν ἀμπελῶνα ἄλλοις. ἀκούσαντες δὲ εἶπαν· Μὴ γένοιτο. <span style=
  "color:#b00e23">(17)</span> ὁ δὲ ἐμβλέψας αὐτοῖς εἶπεν· Τί οὖν ἐστιν τὸ
  γεγραμμένον τοῦτο· Λίθον ὃν ἀπεδοκίμασαν οἱ οἰκοδομοῦντες, οὗτος ἐγενήθη εἰς
  κεφαλὴν γωνίας; <span style="color:#b00e23">(18)</span> πᾶς ὁ πεσὼν ἐπʼ
  ἐκεῖνον τὸν λίθον συνθλασθήσεται· ἐφʼ ὃν δʼ ἂν πέσῃ, λικμήσει αὐτόν.
  <span style="color:#b00e23">(19)</span> καὶ ἐζήτησαν οἱ γραμματεῖς καὶ οἱ
  ἀρχιερεῖς ἐπιβαλεῖν ἐπʼ αὐτὸν τὰς χεῖρας ἐν αὐτῇ τῇ ὥρᾳ, καὶ ἐφοβήθησαν τὸν
  λαόν, ἔγνωσαν γὰρ ὅτι πρὸς αὐτοὺς εἶπεν τὴν παραβολὴν ταύτην. <span style=
  "color:#b00e23">(20)</span> Καὶ παρατηρήσαντες ἀπέστειλαν ἐγκαθέτους
  ὑποκρινομένους ἑαυτοὺς δικαίους εἶναι, ἵνα ἐπιλάβωνται αὐτοῦ λόγου, ὥστε
  παραδοῦναι αὐτὸν τῇ ἀρχῇ καὶ τῇ ἐξουσίᾳ τοῦ ἡγεμόνος. <span style=
  "color:#b00e23">(21)</span> καὶ ἐπηρώτησαν αὐτὸν λέγοντες· Διδάσκαλε, οἴδαμεν
  ὅτι ὀρθῶς λέγεις καὶ διδάσκεις καὶ οὐ λαμβάνεις πρόσωπον, ἀλλʼ ἐπʼ ἀληθείας
  τὴν ὁδὸν τοῦ θεοῦ διδάσκεις· <span style="color:#b00e23">(22)</span> ἔξεστιν
  ἡμᾶς Καίσαρι φόρον δοῦναι ἢ οὔ; <span style="color:#b00e23">(23)</span>
  κατανοήσας δὲ αὐτῶν τὴν πανουργίαν εἶπεν πρὸς αὐτούς· <span style=
  "color:#b00e23">(24)</span> Δείξατέ μοι δηνάριον· τίνος ἔχει εἰκόνα καὶ
  ἐπιγραφήν; ἀποκριθέντες δὲ εἶπαν· Καίσαρος. <span style=
  "color:#b00e23">(25)</span> ὁ δὲ εἶπεν πρὸς αὐτούς· Τοίνυν ἀπόδοτε τὰ
  Καίσαρος Καίσαρι καὶ τὰ τοῦ θεοῦ τῷ θεῷ. <span style=
  "color:#b00e23">(26)</span> καὶ οὐκ ἴσχυσαν ἐπιλαβέσθαι τοῦ ῥήματος ἐναντίον
  τοῦ λαοῦ, καὶ θαυμάσαντες ἐπὶ τῇ ἀποκρίσει αὐτοῦ ἐσίγησαν. <span style=
  "color:#b00e23">(27)</span> Προσελθόντες δέ τινες τῶν Σαδδουκαίων, οἱ
  ἀντιλέγοντες ἀνάστασιν μὴ εἶναι, ἐπηρώτησαν αὐτὸν <span style=
  "color:#b00e23">(28)</span> λέγοντες· Διδάσκαλε, Μωϋσῆς ἔγραψεν ἡμῖν, ἐάν
  τινος ἀδελφὸς ἀποθάνῃ ἔχων γυναῖκα, καὶ οὗτος ἄτεκνος ᾖ, ἵνα λάβῃ ὁ ἀδελφὸς
  αὐτοῦ τὴν γυναῖκα καὶ ἐξαναστήσῃ σπέρμα τῷ ἀδελφῷ αὐτοῦ. <span style=
  "color:#b00e23">(29)</span> ἑπτὰ οὖν ἀδελφοὶ ἦσαν· καὶ ὁ πρῶτος λαβὼν γυναῖκα
  ἀπέθανεν ἄτεκνος· <span style="color:#b00e23">(30)</span> καὶ ὁ δεύτερος
  <span style="color:#b00e23">(31)</span> καὶ ὁ τρίτος ἔλαβεν αὐτήν, ὡσαύτως δὲ
  καὶ οἱ ἑπτὰ οὐ κατέλιπον τέκνα καὶ ἀπέθανον· <span style=
  "color:#b00e23">(32)</span> ὕστερον καὶ ἡ γυνὴ ἀπέθανεν. <span style=
  "color:#b00e23">(33)</span> ἡ γυνὴ οὖν ἐν τῇ ἀναστάσει τίνος αὐτῶν γίνεται
  γυνή; οἱ γὰρ ἑπτὰ ἔσχον αὐτὴν γυναῖκα. <span style=
  "color:#b00e23">(34)</span> Καὶ εἶπεν αὐτοῖς ὁ Ἰησοῦς· Οἱ υἱοὶ τοῦ αἰῶνος
  τούτου γαμοῦσιν καὶ γαμίσκονται, <span style="color:#b00e23">(35)</span> οἱ
  δὲ καταξιωθέντες τοῦ αἰῶνος ἐκείνου τυχεῖν καὶ τῆς ἀναστάσεως τῆς ἐκ νεκρῶν
  οὔτε γαμοῦσιν οὔτε γαμίζονται· <span style="color:#b00e23">(36)</span> οὐδὲ
  γὰρ ἀποθανεῖν ἔτι δύνανται, ἰσάγγελοι γάρ εἰσιν καὶ υἱοί εἰσιν θεοῦ τῆς
  ἀναστάσεως υἱοὶ ὄντες. <span style="color:#b00e23">(37)</span> ὅτι δὲ
  ἐγείρονται οἱ νεκροὶ καὶ Μωϋσῆς ἐμήνυσεν ἐπὶ τῆς βάτου, ὡς λέγει κύριον τὸν
  θεὸν Ἀβραὰμ καὶ θεὸν Ἰσαὰκ καὶ θεὸν Ἰακώβ· <span style=
  "color:#b00e23">(38)</span> θεὸς δὲ οὐκ ἔστιν νεκρῶν ἀλλὰ ζώντων, πάντες γὰρ
  αὐτῷ ζῶσιν. <span style="color:#b00e23">(39)</span> ἀποκριθέντες δέ τινες τῶν
  γραμματέων εἶπαν· Διδάσκαλε, καλῶς εἶπας· <span style=
  "color:#b00e23">(40)</span> οὐκέτι γὰρ ἐτόλμων ἐπερωτᾶν αὐτὸν οὐδέν.
  <span style="color:#b00e23">(41)</span> Εἶπεν δὲ πρὸς αὐτούς· Πῶς λέγουσιν
  τὸν χριστὸν εἶναι Δαυὶδ υἱόν; <span style="color:#b00e23">(42)</span> αὐτὸς
  γὰρ Δαυὶδ λέγει ἐν βίβλῳ ψαλμῶν· Εἶπεν κύριος τῷ κυρίῳ μου· Κάθου ἐκ δεξιῶν
  μου <span style="color:#b00e23">(43)</span> ἕως ἂν θῶ τοὺς ἐχθρούς σου
  ὑποπόδιον τῶν ποδῶν σου. <span style="color:#b00e23">(44)</span> Δαυὶδ οὖν
  αὐτὸν κύριον καλεῖ, καὶ πῶς αὐτοῦ υἱός ἐστιν; <span style=
  "color:#b00e23">(45)</span> Ἀκούοντος δὲ παντὸς τοῦ λαοῦ εἶπεν τοῖς μαθηταῖς·
  <span style="color:#b00e23">(46)</span> Προσέχετε ἀπὸ τῶν γραμματέων τῶν
  θελόντων περιπατεῖν ἐν στολαῖς καὶ φιλούντων ἀσπασμοὺς ἐν ταῖς ἀγοραῖς καὶ
  πρωτοκαθεδρίας ἐν ταῖς συναγωγαῖς καὶ πρωτοκλισίας ἐν τοῖς δείπνοις,
  <span style="color:#b00e23">(47)</span> οἳ κατεσθίουσιν τὰς οἰκίας τῶν χηρῶν
  καὶ προφάσει μακρὰ προσεύχονται· οὗτοι λήμψονται περισσότερον κρίμα.</p>

  <h3 id="gospel_of_st._luke21">21</h3>

  <p><span style="color:#b00e23">(1)</span> Ἀναβλέψας δὲ εἶδεν τοὺς βάλλοντας
  εἰς τὸ γαζοφυλάκιον τὰ δῶρα αὐτῶν πλουσίους. <span style=
  "color:#b00e23">(2)</span> εἶδεν δέ τινα χήραν πενιχρὰν βάλλουσαν ἐκεῖ λεπτὰ
  δύο, <span style="color:#b00e23">(3)</span> καὶ εἶπεν· Ἀληθῶς λέγω ὑμῖν ὅτι ἡ
  χήρα ἡ πτωχὴ αὕτη πλεῖον πάντων ἔβαλεν· <span style=
  "color:#b00e23">(4)</span> πάντες γὰρ οὗτοι ἐκ τοῦ περισσεύοντος αὐτοῖς
  ἔβαλον εἰς τὰ δῶρα, αὕτη δὲ ἐκ τοῦ ὑστερήματος αὐτῆς πάντα τὸν βίον ὃν εἶχεν
  ἔβαλεν. <span style="color:#b00e23">(5)</span> Καί τινων λεγόντων περὶ τοῦ
  ἱεροῦ, ὅτι λίθοις καλοῖς καὶ ἀναθήμασιν κεκόσμηται εἶπεν· <span style=
  "color:#b00e23">(6)</span> Ταῦτα ἃ θεωρεῖτε, ἐλεύσονται ἡμέραι ἐν αἷς οὐκ
  ἀφεθήσεται λίθος ἐπὶ λίθῳ ὃς οὐ καταλυθήσεται. <span style=
  "color:#b00e23">(7)</span> Ἐπηρώτησαν δὲ αὐτὸν λέγοντες· Διδάσκαλε, πότε οὖν
  ταῦτα ἔσται, καὶ τί τὸ σημεῖον ὅταν μέλλῃ ταῦτα γίνεσθαι; <span style=
  "color:#b00e23">(8)</span> ὁ δὲ εἶπεν· Βλέπετε μὴ πλανηθῆτε· πολλοὶ γὰρ
  ἐλεύσονται ἐπὶ τῷ ὀνόματί μου λέγοντες· Ἐγώ εἰμι καί· Ὁ καιρὸς ἤγγικεν· μὴ
  πορευθῆτε ὀπίσω αὐτῶν. <span style="color:#b00e23">(9)</span> ὅταν δὲ
  ἀκούσητε πολέμους καὶ ἀκαταστασίας, μὴ πτοηθῆτε· δεῖ γὰρ ταῦτα γενέσθαι
  πρῶτον, ἀλλʼ οὐκ εὐθέως τὸ τέλος. <span style="color:#b00e23">(10)</span>
  τότε ἔλεγεν αὐτοῖς· Ἐγερθήσεται ἔθνος ἐπʼ ἔθνος καὶ βασιλεία ἐπὶ βασιλείαν,
  <span style="color:#b00e23">(11)</span> σεισμοί τε μεγάλοι καὶ κατὰ τόπους
  λιμοὶ καὶ λοιμοὶ ἔσονται, φόβητρά τε καὶ σημεῖα ἀπʼ οὐρανοῦ μεγάλα ἔσται.
  <span style="color:#b00e23">(12)</span> Πρὸ δὲ τούτων πάντων ἐπιβαλοῦσιν ἐφʼ
  ὑμᾶς τὰς χεῖρας αὐτῶν καὶ διώξουσιν, παραδιδόντες εἰς τὰς συναγωγὰς καὶ
  φυλακάς, ἀπαγομένους ἐπὶ βασιλεῖς καὶ ἡγεμόνας ἕνεκεν τοῦ ὀνόματός μου·
  <span style="color:#b00e23">(13)</span> ἀποβήσεται ὑμῖν εἰς μαρτύριον.
  <span style="color:#b00e23">(14)</span> θέτε οὖν ἐν ταῖς καρδίαις ὑμῶν μὴ
  προμελετᾶν ἀπολογηθῆναι, <span style="color:#b00e23">(15)</span> ἐγὼ γὰρ δώσω
  ὑμῖν στόμα καὶ σοφίαν ᾗ οὐ δυνήσονται ἀντιστῆναι ἢ ἀντειπεῖν ἅπαντες οἱ
  ἀντικείμενοι ὑμῖν. <span style="color:#b00e23">(16)</span> παραδοθήσεσθε δὲ
  καὶ ὑπὸ γονέων καὶ ἀδελφῶν καὶ συγγενῶν καὶ φίλων, καὶ θανατώσουσιν ἐξ ὑμῶν,
  <span style="color:#b00e23">(17)</span> καὶ ἔσεσθε μισούμενοι ὑπὸ πάντων διὰ
  τὸ ὄνομά μου. <span style="color:#b00e23">(18)</span> καὶ θρὶξ ἐκ τῆς κεφαλῆς
  ὑμῶν οὐ μὴ ἀπόληται. <span style="color:#b00e23">(19)</span> ἐν τῇ ὑπομονῇ
  ὑμῶν κτήσασθε τὰς ψυχὰς ὑμῶν. <span style="color:#b00e23">(20)</span> Ὅταν δὲ
  ἴδητε κυκλουμένην ὑπὸ στρατοπέδων Ἰερουσαλήμ, τότε γνῶτε ὅτι ἤγγικεν ἡ
  ἐρήμωσις αὐτῆς. <span style="color:#b00e23">(21)</span> τότε οἱ ἐν τῇ Ἰουδαίᾳ
  φευγέτωσαν εἰς τὰ ὄρη, καὶ οἱ ἐν μέσῳ αὐτῆς ἐκχωρείτωσαν, καὶ οἱ ἐν ταῖς
  χώραις μὴ εἰσερχέσθωσαν εἰς αὐτήν, <span style="color:#b00e23">(22)</span>
  ὅτι ἡμέραι ἐκδικήσεως αὗταί εἰσιν τοῦ πλησθῆναι πάντα τὰ γεγραμμένα.
  <span style="color:#b00e23">(23)</span> οὐαὶ ταῖς ἐν γαστρὶ ἐχούσαις καὶ ταῖς
  θηλαζούσαις ἐν ἐκείναις ταῖς ἡμέραις· ἔσται γὰρ ἀνάγκη μεγάλη ἐπὶ τῆς γῆς καὶ
  ὀργὴ τῷ λαῷ τούτῳ, <span style="color:#b00e23">(24)</span> καὶ πεσοῦνται
  στόματι μαχαίρης καὶ αἰχμαλωτισθήσονται εἰς τὰ ἔθνη πάντα, καὶ Ἰερουσαλὴμ
  ἔσται πατουμένη ὑπὸ ἐθνῶν, ἄχρι οὗ πληρωθῶσιν καιροὶ ἐθνῶν. <span style=
  "color:#b00e23">(25)</span> Καὶ ἔσονται σημεῖα ἐν ἡλίῳ καὶ σελήνῃ καὶ
  ἄστροις, καὶ ἐπὶ τῆς γῆς συνοχὴ ἐθνῶν ἐν ἀπορίᾳ ἤχους θαλάσσης καὶ σάλου,
  <span style="color:#b00e23">(26)</span> ἀποψυχόντων ἀνθρώπων ἀπὸ φόβου καὶ
  προσδοκίας τῶν ἐπερχομένων τῇ οἰκουμένῃ, αἱ γὰρ δυνάμεις τῶν οὐρανῶν
  σαλευθήσονται. <span style="color:#b00e23">(27)</span> καὶ τότε ὄψονται τὸν
  υἱὸν τοῦ ἀνθρώπου ἐρχόμενον ἐν νεφέλῃ μετὰ δυνάμεως καὶ δόξης πολλῆς.
  <span style="color:#b00e23">(28)</span> ἀρχομένων δὲ τούτων γίνεσθαι
  ἀνακύψατε καὶ ἐπάρατε τὰς κεφαλὰς ὑμῶν, διότι ἐγγίζει ἡ ἀπολύτρωσις ὑμῶν.
  <span style="color:#b00e23">(29)</span> Καὶ εἶπεν παραβολὴν αὐτοῖς· Ἴδετε τὴν
  συκῆν καὶ πάντα τὰ δένδρα· <span style="color:#b00e23">(30)</span> ὅταν
  προβάλωσιν ἤδη, βλέποντες ἀφʼ ἑαυτῶν γινώσκετε ὅτι ἤδη ἐγγὺς τὸ θέρος ἐστίν·
  <span style="color:#b00e23">(31)</span> οὕτως καὶ ὑμεῖς, ὅταν ἴδητε ταῦτα
  γινόμενα, γινώσκετε ὅτι ἐγγύς ἐστιν ἡ βασιλεία τοῦ θεοῦ. <span style=
  "color:#b00e23">(32)</span> ἀμὴν λέγω ὑμῖν ὅτι οὐ μὴ παρέλθῃ ἡ γενεὰ αὕτη ἕως
  ἂν πάντα γένηται. <span style="color:#b00e23">(33)</span> ὁ οὐρανὸς καὶ ἡ γῆ
  παρελεύσονται, οἱ δὲ λόγοι μου οὐ μὴ παρελεύσονται. <span style=
  "color:#b00e23">(34)</span> Προσέχετε δὲ ἑαυτοῖς μήποτε βαρηθῶσιν ὑμῶν αἱ
  καρδίαι ἐν κραιπάλῃ καὶ μέθῃ καὶ μερίμναις βιωτικαῖς, καὶ ἐπιστῇ ἐφʼ ὑμᾶς
  αἰφνίδιος ἡ ἡμέρα ἐκείνη <span style="color:#b00e23">(35)</span> ὡς παγίς·
  ἐπεισελεύσεται γὰρ ἐπὶ πάντας τοὺς καθημένους ἐπὶ πρόσωπον πάσης τῆς γῆς.
  <span style="color:#b00e23">(36)</span> ἀγρυπνεῖτε δὲ ἐν παντὶ καιρῷ δεόμενοι
  ἵνα κατισχύσητε ἐκφυγεῖν ταῦτα πάντα τὰ μέλλοντα γίνεσθαι, καὶ σταθῆναι
  ἔμπροσθεν τοῦ υἱοῦ τοῦ ἀνθρώπου. <span style="color:#b00e23">(37)</span> Ἦν
  δὲ τὰς ἡμέρας ἐν τῷ ἱερῷ διδάσκων, τὰς δὲ νύκτας ἐξερχόμενος ηὐλίζετο εἰς τὸ
  ὄρος τὸ καλούμενον Ἐλαιῶν· <span style="color:#b00e23">(38)</span> καὶ πᾶς ὁ
  λαὸς ὤρθριζεν πρὸς αὐτὸν ἐν τῷ ἱερῷ ἀκούειν αὐτοῦ.</p>

  <h3 id="gospel_of_st._luke22">22</h3>

  <p><span style="color:#b00e23">(1)</span> Ἤγγιζεν δὲ ἡ ἑορτὴ τῶν ἀζύμων ἡ
  λεγομένη Πάσχα. <span style="color:#b00e23">(2)</span> καὶ ἐζήτουν οἱ
  ἀρχιερεῖς καὶ οἱ γραμματεῖς τὸ πῶς ἀνέλωσιν αὐτόν, ἐφοβοῦντο γὰρ τὸν λαόν.
  <span style="color:#b00e23">(3)</span> Εἰσῆλθεν δὲ Σατανᾶς εἰς Ἰούδαν τὸν
  καλούμενον Ἰσκαριώτην, ὄντα ἐκ τοῦ ἀριθμοῦ τῶν δώδεκα· <span style=
  "color:#b00e23">(4)</span> καὶ ἀπελθὼν συνελάλησεν τοῖς ἀρχιερεῦσιν καὶ
  στρατηγοῖς τὸ πῶς αὐτοῖς παραδῷ αὐτόν. <span style="color:#b00e23">(5)</span>
  καὶ ἐχάρησαν καὶ συνέθεντο αὐτῷ ἀργύριον δοῦναι. <span style=
  "color:#b00e23">(6)</span> καὶ ἐξωμολόγησεν, καὶ ἐζήτει εὐκαιρίαν τοῦ
  παραδοῦναι αὐτὸν ἄτερ ὄχλου αὐτοῖς. <span style="color:#b00e23">(7)</span>
  Ἦλθεν δὲ ἡ ἡμέρα τῶν ἀζύμων, ᾗ ἔδει θύεσθαι τὸ πάσχα· <span style=
  "color:#b00e23">(8)</span> καὶ ἀπέστειλεν Πέτρον καὶ Ἰωάννην εἰπών·
  Πορευθέντες ἑτοιμάσατε ἡμῖν τὸ πάσχα ἵνα φάγωμεν. <span style=
  "color:#b00e23">(9)</span> οἱ δὲ εἶπαν αὐτῷ· Ποῦ θέλεις ἑτοιμάσωμεν;
  <span style="color:#b00e23">(10)</span> ὁ δὲ εἶπεν αὐτοῖς· Ἰδοὺ εἰσελθόντων
  ὑμῶν εἰς τὴν πόλιν συναντήσει ὑμῖν ἄνθρωπος κεράμιον ὕδατος βαστάζων·
  ἀκολουθήσατε αὐτῷ εἰς τὴν οἰκίαν εἰς ἣν εἰσπορεύεται. <span style=
  "color:#b00e23">(11)</span> καὶ ἐρεῖτε τῷ οἰκοδεσπότῃ τῆς οἰκίας· Λέγει σοι ὁ
  διδάσκαλος· Ποῦ ἐστιν τὸ κατάλυμα ὅπου τὸ πάσχα μετὰ τῶν μαθητῶν μου φάγω;
  <span style="color:#b00e23">(12)</span> κἀκεῖνος ὑμῖν δείξει ἀνάγαιον μέγα
  ἐστρωμένον· ἐκεῖ ἑτοιμάσατε. <span style="color:#b00e23">(13)</span>
  ἀπελθόντες δὲ εὗρον καθὼς εἰρήκει αὐτοῖς, καὶ ἡτοίμασαν τὸ πάσχα.
  <span style="color:#b00e23">(14)</span> Καὶ ὅτε ἐγένετο ἡ ὥρα, ἀνέπεσεν καὶ
  οἱ ἀπόστολοι σὺν αὐτῷ. <span style="color:#b00e23">(15)</span> καὶ εἶπεν πρὸς
  αὐτούς· Ἐπιθυμίᾳ ἐπεθύμησα τοῦτο τὸ πάσχα φαγεῖν μεθʼ ὑμῶν πρὸ τοῦ με παθεῖν·
  <span style="color:#b00e23">(16)</span> λέγω γὰρ ὑμῖν ὅτι οὐ μὴ φάγω αὐτὸ ἕως
  ὅτου πληρωθῇ ἐν τῇ βασιλείᾳ τοῦ θεοῦ. <span style="color:#b00e23">(17)</span>
  καὶ δεξάμενος ποτήριον εὐχαριστήσας εἶπεν· Λάβετε τοῦτο καὶ διαμερίσατε εἰς
  ἑαυτούς· <span style="color:#b00e23">(18)</span> λέγω γὰρ ὑμῖν, οὐ μὴ πίω ἀπὸ
  τοῦ νῦν ἀπὸ τοῦ γενήματος τῆς ἀμπέλου ἕως οὗ ἡ βασιλεία τοῦ θεοῦ ἔλθῃ.
  <span style="color:#b00e23">(19)</span> καὶ λαβὼν ἄρτον εὐχαριστήσας ἔκλασεν
  καὶ ἔδωκεν αὐτοῖς λέγων· Τοῦτό ἐστιν τὸ σῶμά μου [τὸ ὑπὲρ ὑμῶν διδόμενον·
  τοῦτο ποιεῖτε εἰς τὴν ἐμὴν ἀνάμνησιν. <span style="color:#b00e23">(20)</span>
  καὶ τὸ ποτήριον ὡσαύτως μετὰ τὸ δειπνῆσαι, λέγων· Τοῦτο τὸ ποτήριον ἡ καινὴ
  διαθήκη ἐν τῷ αἵματί μου, τὸ ὑπὲρ ὑμῶν ἐκχυννόμενον]. <span style=
  "color:#b00e23">(21)</span> πλὴν ἰδοὺ ἡ χεὶρ τοῦ παραδιδόντος με μετʼ ἐμοῦ
  ἐπὶ τῆς τραπέζης· <span style="color:#b00e23">(22)</span> ὅτι ὁ υἱὸς μὲν τοῦ
  ἀνθρώπου κατὰ τὸ ὡρισμένον πορεύεται, πλὴν οὐαὶ τῷ ἀνθρώπῳ ἐκείνῳ διʼ οὗ
  παραδίδοται. <span style="color:#b00e23">(23)</span> καὶ αὐτοὶ ἤρξαντο
  συζητεῖν πρὸς ἑαυτοὺς τὸ τίς ἄρα εἴη ἐξ αὐτῶν ὁ τοῦτο μέλλων πράσσειν.
  <span style="color:#b00e23">(24)</span> Ἐγένετο δὲ καὶ φιλονεικία ἐν αὐτοῖς,
  τὸ τίς αὐτῶν δοκεῖ εἶναι μείζων. <span style="color:#b00e23">(25)</span> ὁ δὲ
  εἶπεν αὐτοῖς· Οἱ βασιλεῖς τῶν ἐθνῶν κυριεύουσιν αὐτῶν καὶ οἱ ἐξουσιάζοντες
  αὐτῶν εὐεργέται καλοῦνται. <span style="color:#b00e23">(26)</span> ὑμεῖς δὲ
  οὐχ οὕτως, ἀλλʼ ὁ μείζων ἐν ὑμῖν γινέσθω ὡς ὁ νεώτερος, καὶ ὁ ἡγούμενος ὡς ὁ
  διακονῶν· <span style="color:#b00e23">(27)</span> τίς γὰρ μείζων, ὁ
  ἀνακείμενος ἢ ὁ διακονῶν; οὐχὶ ὁ ἀνακείμενος; ἐγὼ δὲ ἐν μέσῳ ὑμῶν εἰμι ὡς ὁ
  διακονῶν. <span style="color:#b00e23">(28)</span> Ὑμεῖς δέ ἐστε οἱ
  διαμεμενηκότες μετʼ ἐμοῦ ἐν τοῖς πειρασμοῖς μου· <span style=
  "color:#b00e23">(29)</span> κἀγὼ διατίθεμαι ὑμῖν, καθὼς διέθετό μοι ὁ πατήρ
  μου βασιλείαν, <span style="color:#b00e23">(30)</span> ἵνα ἔσθητε καὶ πίνητε
  ἐπὶ τῆς τραπέζης μου ἐν τῇ βασιλείᾳ μου, καὶ καθήσεσθε ἐπὶ θρόνων τὰς δώδεκα
  φυλὰς κρίνοντες τοῦ Ἰσραήλ. <span style="color:#b00e23">(31)</span> Σίμων
  Σίμων, ἰδοὺ ὁ Σατανᾶς ἐξῃτήσατο ὑμᾶς τοῦ σινιάσαι ὡς τὸν σῖτον· <span style=
  "color:#b00e23">(32)</span> ἐγὼ δὲ ἐδεήθην περὶ σοῦ ἵνα μὴ ἐκλίπῃ ἡ πίστις
  σου· καὶ σύ ποτε ἐπιστρέψας στήρισον τοὺς ἀδελφούς σου. <span style=
  "color:#b00e23">(33)</span> ὁ δὲ εἶπεν αὐτῷ· Κύριε, μετὰ σοῦ ἕτοιμός εἰμι καὶ
  εἰς φυλακὴν καὶ εἰς θάνατον πορεύεσθαι. <span style=
  "color:#b00e23">(34)</span> ὁ δὲ εἶπεν· Λέγω σοι, Πέτρε, οὐ φωνήσει σήμερον
  ἀλέκτωρ ἕως τρίς με ἀπαρνήσῃ εἰδέναι. <span style="color:#b00e23">(35)</span>
  Καὶ εἶπεν αὐτοῖς· Ὅτε ἀπέστειλα ὑμᾶς ἄτερ βαλλαντίου καὶ πήρας καὶ
  ὑποδημάτων, μή τινος ὑστερήσατε; οἱ δὲ εἶπαν· Οὐθενός. <span style=
  "color:#b00e23">(36)</span> εἶπεν δὲ αὐτοῖς· Ἀλλὰ νῦν ὁ ἔχων βαλλάντιον
  ἀράτω, ὁμοίως καὶ πήραν, καὶ ὁ μὴ ἔχων πωλησάτω τὸ ἱμάτιον αὐτοῦ καὶ
  ἀγορασάτω μάχαιραν. <span style="color:#b00e23">(37)</span> λέγω γὰρ ὑμῖν ὅτι
  τοῦτο τὸ γεγραμμένον δεῖ τελεσθῆναι ἐν ἐμοί, τό· Καὶ μετὰ ἀνόμων ἐλογίσθη·
  καὶ γὰρ τὸ περὶ ἐμοῦ τέλος ἔχει. <span style="color:#b00e23">(38)</span> οἱ
  δὲ εἶπαν· Κύριε, ἰδοὺ μάχαιραι ὧδε δύο. ὁ δὲ εἶπεν αὐτοῖς· Ἱκανόν ἐστιν.
  <span style="color:#b00e23">(39)</span> Καὶ ἐξελθὼν ἐπορεύθη κατὰ τὸ ἔθος εἰς
  τὸ Ὄρος τῶν Ἐλαιῶν· ἠκολούθησαν δὲ αὐτῷ καὶ οἱ μαθηταί. <span style=
  "color:#b00e23">(40)</span> γενόμενος δὲ ἐπὶ τοῦ τόπου εἶπεν αὐτοῖς·
  Προσεύχεσθε μὴ εἰσελθεῖν εἰς πειρασμόν. <span style=
  "color:#b00e23">(41)</span> καὶ αὐτὸς ἀπεσπάσθη ἀπʼ αὐτῶν ὡσεὶ λίθου βολήν,
  καὶ θεὶς τὰ γόνατα προσηύχετο <span style="color:#b00e23">(42)</span> λέγων·
  Πάτερ, εἰ βούλει παρένεγκε τοῦτο τὸ ποτήριον ἀπʼ ἐμοῦ· πλὴν μὴ τὸ θέλημά μου
  ἀλλὰ τὸ σὸν γινέσθω. <span style="color:#b00e23">(43)</span> ὤφθη δὲ αὐτῷ
  ἄγγελος ἀπʼ οὐρανοῦ ἐνισχύων αὐτόν. <span style="color:#b00e23">(44)</span>
  καὶ γενόμενος ἐν ἀγωνίᾳ ἐκτενέστερον προσηύχετο· καὶ ἐγένετο ὁ ἱδρὼς αὐτοῦ
  ὡσεὶ θρόμβοι αἵματος καταβαίνοντες ἐπὶ τὴν γῆν. <span style=
  "color:#b00e23">(45)</span> καὶ ἀναστὰς ἀπὸ τῆς προσευχῆς ἐλθὼν πρὸς τοὺς
  μαθητὰς εὗρεν κοιμωμένους αὐτοὺς ἀπὸ τῆς λύπης, <span style=
  "color:#b00e23">(46)</span> καὶ εἶπεν αὐτοῖς· Τί καθεύδετε; ἀναστάντες
  προσεύχεσθε, ἵνα μὴ εἰσέλθητε εἰς πειρασμόν. <span style=
  "color:#b00e23">(47)</span> Ἔτι αὐτοῦ λαλοῦντος ἰδοὺ ὄχλος, καὶ ὁ λεγόμενος
  Ἰούδας εἷς τῶν δώδεκα προήρχετο αὐτούς, καὶ ἤγγισεν τῷ Ἰησοῦ φιλῆσαι αὐτόν.
  <span style="color:#b00e23">(48)</span> Ἰησοῦς δὲ εἶπεν αὐτῷ· Ἰούδα, φιλήματι
  τὸν υἱὸν τοῦ ἀνθρώπου παραδίδως; <span style="color:#b00e23">(49)</span>
  ἰδόντες δὲ οἱ περὶ αὐτὸν τὸ ἐσόμενον εἶπαν· Κύριε, εἰ πατάξομεν ἐν μαχαίρῃ;
  <span style="color:#b00e23">(50)</span> καὶ ἐπάταξεν εἷς τις ἐξ αὐτῶν τοῦ
  ἀρχιερέως τὸν δοῦλον καὶ ἀφεῖλεν τὸ οὖς αὐτοῦ τὸ δεξιόν. <span style=
  "color:#b00e23">(51)</span> ἀποκριθεὶς δὲ ὁ Ἰησοῦς εἶπεν· Ἐᾶτε ἕως τούτου·
  καὶ ἁψάμενος τοῦ ὠτίου ἰάσατο αὐτόν. <span style="color:#b00e23">(52)</span>
  εἶπεν δὲ Ἰησοῦς πρὸς τοὺς παραγενομένους ἐπʼ αὐτὸν ἀρχιερεῖς καὶ στρατηγοὺς
  τοῦ ἱεροῦ καὶ πρεσβυτέρους· Ὡς ἐπὶ λῃστὴν ἐξήλθατε μετὰ μαχαιρῶν καὶ ξύλων;
  <span style="color:#b00e23">(53)</span> καθʼ ἡμέραν ὄντος μου μεθʼ ὑμῶν ἐν τῷ
  ἱερῷ οὐκ ἐξετείνατε τὰς χεῖρας ἐπʼ ἐμέ· ἀλλʼ αὕτη ἐστὶν ὑμῶν ἡ ὥρα καὶ ἡ
  ἐξουσία τοῦ σκότους. <span style="color:#b00e23">(54)</span> Συλλαβόντες δὲ
  αὐτὸν ἤγαγον καὶ εἰσήγαγον εἰς τὴν οἰκίαν τοῦ ἀρχιερέως· ὁ δὲ Πέτρος
  ἠκολούθει μακρόθεν. <span style="color:#b00e23">(55)</span> περιαψάντων δὲ
  πῦρ ἐν μέσῳ τῆς αὐλῆς καὶ συγκαθισάντων ἐκάθητο ὁ Πέτρος μέσος αὐτῶν.
  <span style="color:#b00e23">(56)</span> ἰδοῦσα δὲ αὐτὸν παιδίσκη τις
  καθήμενον πρὸς τὸ φῶς καὶ ἀτενίσασα αὐτῷ εἶπεν· Καὶ οὗτος σὺν αὐτῷ ἦν·
  <span style="color:#b00e23">(57)</span> ὁ δὲ ἠρνήσατο λέγων· Οὐκ οἶδα αὐτόν,
  γύναι. <span style="color:#b00e23">(58)</span> καὶ μετὰ βραχὺ ἕτερος ἰδὼν
  αὐτὸν ἔφη· Καὶ σὺ ἐξ αὐτῶν εἶ· ὁ δὲ Πέτρος ἔφη· Ἄνθρωπε, οὐκ εἰμί.
  <span style="color:#b00e23">(59)</span> καὶ διαστάσης ὡσεὶ ὥρας μιᾶς ἄλλος
  τις διϊσχυρίζετο λέγων· Ἐπʼ ἀληθείας καὶ οὗτος μετʼ αὐτοῦ ἦν, καὶ γὰρ
  Γαλιλαῖός ἐστιν· <span style="color:#b00e23">(60)</span> εἶπεν δὲ ὁ Πέτρος·
  Ἄνθρωπε, οὐκ οἶδα ὃ λέγεις. καὶ παραχρῆμα ἔτι λαλοῦντος αὐτοῦ ἐφώνησεν
  ἀλέκτωρ. <span style="color:#b00e23">(61)</span> καὶ στραφεὶς ὁ κύριος
  ἐνέβλεψεν τῷ Πέτρῳ, καὶ ὑπεμνήσθη ὁ Πέτρος τοῦ λόγου τοῦ κυρίου ὡς εἶπεν αὐτῷ
  ὅτι Πρὶν ἀλέκτορα φωνῆσαι σήμερον ἀπαρνήσῃ με τρίς. <span style=
  "color:#b00e23">(62)</span> καὶ ἐξελθὼν ἔξω ἔκλαυσεν πικρῶς. <span style=
  "color:#b00e23">(63)</span> Καὶ οἱ ἄνδρες οἱ συνέχοντες αὐτὸν ἐνέπαιζον αὐτῷ
  δέροντες, <span style="color:#b00e23">(64)</span> καὶ περικαλύψαντες αὐτὸν
  ἐπηρώτων λέγοντες· Προφήτευσον, τίς ἐστιν ὁ παίσας σε; <span style=
  "color:#b00e23">(65)</span> καὶ ἕτερα πολλὰ βλασφημοῦντες ἔλεγον εἰς αὐτόν.
  <span style="color:#b00e23">(66)</span> Καὶ ὡς ἐγένετο ἡμέρα, συνήχθη τὸ
  πρεσβυτέριον τοῦ λαοῦ, ἀρχιερεῖς τε καὶ γραμματεῖς, καὶ ἀπήγαγον αὐτὸν εἰς τὸ
  συνέδριον αὐτῶν, <span style="color:#b00e23">(67)</span> λέγοντες· Εἰ σὺ εἶ ὁ
  χριστός, εἰπὸν ἡμῖν. εἶπεν δὲ αὐτοῖς· Ἐὰν ὑμῖν εἴπω οὐ μὴ πιστεύσητε·
  <span style="color:#b00e23">(68)</span> ἐὰν δὲ ἐρωτήσω, οὐ μὴ ἀποκριθῆτε.
  <span style="color:#b00e23">(69)</span> ἀπὸ τοῦ νῦν δὲ ἔσται ὁ υἱὸς τοῦ
  ἀνθρώπου καθήμενος ἐκ δεξιῶν τῆς δυνάμεως τοῦ θεοῦ. <span style=
  "color:#b00e23">(70)</span> εἶπαν δὲ πάντες· Σὺ οὖν εἶ ὁ υἱὸς τοῦ θεοῦ; ὁ δὲ
  πρὸς αὐτοὺς ἔφη· Ὑμεῖς λέγετε ὅτι ἐγώ εἰμι. <span style=
  "color:#b00e23">(71)</span> οἱ δὲ εἶπαν· Τί ἔτι ἔχομεν μαρτυρίας χρείαν;
  αὐτοὶ γὰρ ἠκούσαμεν ἀπὸ τοῦ στόματος αὐτοῦ.</p>

  <h3 id="gospel_of_st._luke23">23</h3>

  <p><span style="color:#b00e23">(1)</span> Καὶ ἀναστὰν ἅπαν τὸ πλῆθος αὐτῶν
  ἤγαγον αὐτὸν ἐπὶ τὸν Πιλᾶτον. <span style="color:#b00e23">(2)</span> ἤρξαντο
  δὲ κατηγορεῖν αὐτοῦ λέγοντες· Τοῦτον εὕραμεν διαστρέφοντα τὸ ἔθνος ἡμῶν καὶ
  κωλύοντα φόρους Καίσαρι διδόναι καὶ λέγοντα αὑτὸν χριστὸν βασιλέα εἶναι.
  <span style="color:#b00e23">(3)</span> ὁ δὲ Πιλᾶτος ἠρώτησεν αὐτὸν λέγων· Σὺ
  εἶ ὁ βασιλεὺς τῶν Ἰουδαίων; ὁ δὲ ἀποκριθεὶς αὐτῷ ἔφη· Σὺ λέγεις. <span style=
  "color:#b00e23">(4)</span> ὁ δὲ Πιλᾶτος εἶπεν πρὸς τοὺς ἀρχιερεῖς καὶ τοὺς
  ὄχλους· Οὐδὲν εὑρίσκω αἴτιον ἐν τῷ ἀνθρώπῳ τούτῳ. <span style=
  "color:#b00e23">(5)</span> οἱ δὲ ἐπίσχυον λέγοντες ὅτι Ἀνασείει τὸν λαὸν
  διδάσκων καθʼ ὅλης τῆς Ἰουδαίας, καὶ ἀρξάμενος ἀπὸ τῆς Γαλιλαίας ἕως ὧδε.
  <span style="color:#b00e23">(6)</span> Πιλᾶτος δὲ ἀκούσας ἐπηρώτησεν εἰ ὁ
  ἄνθρωπος Γαλιλαῖός ἐστιν, <span style="color:#b00e23">(7)</span> καὶ ἐπιγνοὺς
  ὅτι ἐκ τῆς ἐξουσίας Ἡρῴδου ἐστὶν ἀνέπεμψεν αὐτὸν πρὸς Ἡρῴδην, ὄντα καὶ αὐτὸν
  ἐν Ἱεροσολύμοις ἐν ταύταις ταῖς ἡμέραις. <span style=
  "color:#b00e23">(8)</span> ὁ δὲ Ἡρῴδης ἰδὼν τὸν Ἰησοῦν ἐχάρη λίαν, ἦν γὰρ ἐξ
  ἱκανῶν χρόνων θέλων ἰδεῖν αὐτὸν διὰ τὸ ἀκούειν περὶ αὐτοῦ, καὶ ἤλπιζέν τι
  σημεῖον ἰδεῖν ὑπʼ αὐτοῦ γινόμενον. <span style="color:#b00e23">(9)</span>
  ἐπηρώτα δὲ αὐτὸν ἐν λόγοις ἱκανοῖς· αὐτὸς δὲ οὐδὲν ἀπεκρίνατο αὐτῷ.
  <span style="color:#b00e23">(10)</span> εἱστήκεισαν δὲ οἱ ἀρχιερεῖς καὶ οἱ
  γραμματεῖς εὐτόνως κατηγοροῦντες αὐτοῦ. <span style=
  "color:#b00e23">(11)</span> ἐξουθενήσας δὲ αὐτὸν καὶ ὁ Ἡρῴδης σὺν τοῖς
  στρατεύμασιν αὐτοῦ καὶ ἐμπαίξας περιβαλὼν ἐσθῆτα λαμπρὰν ἀνέπεμψεν αὐτὸν τῷ
  Πιλάτῳ. <span style="color:#b00e23">(12)</span> ἐγένοντο δὲ φίλοι ὅ τε Ἡρῴδης
  καὶ ὁ Πιλᾶτος ἐν αὐτῇ τῇ ἡμέρᾳ μετʼ ἀλλήλων· προϋπῆρχον γὰρ ἐν ἔχθρᾳ ὄντες
  πρὸς αὑτούς. <span style="color:#b00e23">(13)</span> Πιλᾶτος δὲ
  συγκαλεσάμενος τοὺς ἀρχιερεῖς καὶ τοὺς ἄρχοντας καὶ τὸν λαὸν <span style=
  "color:#b00e23">(14)</span> εἶπεν πρὸς αὐτούς· Προσηνέγκατέ μοι τὸν ἄνθρωπον
  τοῦτον ὡς ἀποστρέφοντα τὸν λαόν, καὶ ἰδοὺ ἐγὼ ἐνώπιον ὑμῶν ἀνακρίνας οὐθὲν
  εὗρον ἐν τῷ ἀνθρώπῳ τούτῳ αἴτιον ὧν κατηγορεῖτε κατʼ αὐτοῦ. <span style=
  "color:#b00e23">(15)</span> ἀλλʼ οὐδὲ Ἡρῴδης, ἀνέπεμψεν γὰρ αὐτὸν πρὸς ἡμᾶς·
  καὶ ἰδοὺ οὐδὲν ἄξιον θανάτου ἐστὶν πεπραγμένον αὐτῷ· <span style=
  "color:#b00e23">(16)</span> παιδεύσας οὖν αὐτὸν ἀπολύσω. <span style=
  "color:#b00e23">(17)</span> <span style="color:#b00e23">(18)</span> Ἀνέκραγον
  δὲ παμπληθεὶ λέγοντες· Αἶρε τοῦτον, ἀπόλυσον δὲ ἡμῖν τὸν Βαραββᾶν·
  <span style="color:#b00e23">(19)</span> ὅστις ἦν διὰ στάσιν τινὰ γενομένην ἐν
  τῇ πόλει καὶ φόνον βληθεὶς ἐν τῇ φυλακῇ. <span style=
  "color:#b00e23">(20)</span> πάλιν δὲ ὁ Πιλᾶτος προσεφώνησεν, θέλων ἀπολῦσαι
  τὸν Ἰησοῦν. <span style="color:#b00e23">(21)</span> οἱ δὲ ἐπεφώνουν λέγοντες·
  Σταύρου σταύρου αὐτόν. <span style="color:#b00e23">(22)</span> ὁ δὲ τρίτον
  εἶπεν πρὸς αὐτούς· Τί γὰρ κακὸν ἐποίησεν οὗτος; οὐδὲν αἴτιον θανάτου εὗρον ἐν
  αὐτῷ· παιδεύσας οὖν αὐτὸν ἀπολύσω. <span style="color:#b00e23">(23)</span> οἱ
  δὲ ἐπέκειντο φωναῖς μεγάλαις αἰτούμενοι αὐτὸν σταυρωθῆναι, καὶ κατίσχυον αἱ
  φωναὶ αὐτῶν. <span style="color:#b00e23">(24)</span> καὶ Πιλᾶτος ἐπέκρινεν
  γενέσθαι τὸ αἴτημα αὐτῶν· <span style="color:#b00e23">(25)</span> ἀπέλυσεν δὲ
  τὸν διὰ στάσιν καὶ φόνον βεβλημένον εἰς φυλακὴν ὃν ᾐτοῦντο, τὸν δὲ Ἰησοῦν
  παρέδωκεν τῷ θελήματι αὐτῶν. <span style="color:#b00e23">(26)</span> Καὶ ὡς
  ἀπήγαγον αὐτόν, ἐπιλαβόμενοι Σίμωνά τινα Κυρηναῖον ἐρχόμενον ἀπʼ ἀγροῦ
  ἐπέθηκαν αὐτῷ τὸν σταυρὸν φέρειν ὄπισθεν τοῦ Ἰησοῦ. <span style=
  "color:#b00e23">(27)</span> Ἠκολούθει δὲ αὐτῷ πολὺ πλῆθος τοῦ λαοῦ καὶ
  γυναικῶν αἳ ἐκόπτοντο καὶ ἐθρήνουν αὐτόν. <span style=
  "color:#b00e23">(28)</span> στραφεὶς δὲ πρὸς αὐτὰς ὁ Ἰησοῦς εἶπεν· Θυγατέρες
  Ἰερουσαλήμ, μὴ κλαίετε ἐπʼ ἐμέ· πλὴν ἐφʼ ἑαυτὰς κλαίετε καὶ ἐπὶ τὰ τέκνα
  ὑμῶν, <span style="color:#b00e23">(29)</span> ὅτι ἰδοὺ ἔρχονται ἡμέραι ἐν αἷς
  ἐροῦσιν Μακάριαι αἱ στεῖραι καὶ αἱ κοιλίαι αἳ οὐκ ἐγέννησαν καὶ μαστοὶ οἳ οὐκ
  ἔθρεψαν. <span style="color:#b00e23">(30)</span> τότε ἄρξονται λέγειν τοῖς
  ὄρεσιν· Πέσετε ἐφʼ ἡμᾶς, καὶ τοῖς βουνοῖς· Καλύψατε ἡμᾶς· <span style=
  "color:#b00e23">(31)</span> ὅτι εἰ ἐν τῷ ὑγρῷ ξύλῳ ταῦτα ποιοῦσιν, ἐν τῷ ξηρῷ
  τί γένηται; <span style="color:#b00e23">(32)</span> Ἤγοντο δὲ καὶ ἕτεροι
  κακοῦργοι δύο σὺν αὐτῷ ἀναιρεθῆναι. <span style="color:#b00e23">(33)</span>
  καὶ ὅτε ἦλθον ἐπὶ τὸν τόπον τὸν καλούμενον Κρανίον, ἐκεῖ ἐσταύρωσαν αὐτὸν καὶ
  τοὺς κακούργους, ὃν μὲν ἐκ δεξιῶν ὃν δὲ ἐξ ἀριστερῶν. <span style=
  "color:#b00e23">(34)</span> ὁ δὲ Ἰησοῦς ἔλεγεν· Πάτερ, ἄφες αὐτοῖς, οὐ γὰρ
  οἴδασιν τί ποιοῦσιν. διαμεριζόμενοι δὲ τὰ ἱμάτια αὐτοῦ ἔβαλον κλήρους.
  <span style="color:#b00e23">(35)</span> καὶ εἱστήκει ὁ λαὸς θεωρῶν.
  ἐξεμυκτήριζον δὲ καὶ οἱ ἄρχοντες λέγοντες· Ἄλλους ἔσωσεν, σωσάτω ἑαυτόν, εἰ
  οὗτός ἐστιν ὁ χριστὸς τοῦ θεοῦ, ὁ ἐκλεκτός. <span style=
  "color:#b00e23">(36)</span> ἐνέπαιξαν δὲ αὐτῷ καὶ οἱ στρατιῶται
  προσερχόμενοι, ὄξος προσφέροντες αὐτῷ <span style="color:#b00e23">(37)</span>
  καὶ λέγοντες· Εἰ σὺ εἶ ὁ βασιλεὺς τῶν Ἰουδαίων, σῶσον σεαυτόν. <span style=
  "color:#b00e23">(38)</span> ἦν δὲ καὶ ἐπιγραφὴ ἐπʼ αὐτῷ· Ὁ βασιλεὺς τῶν
  Ἰουδαίων οὗτος. <span style="color:#b00e23">(39)</span> Εἷς δὲ τῶν
  κρεμασθέντων κακούργων ἐβλασφήμει αὐτόν λέγων· Οὐχὶ σὺ εἶ ὁ χριστός; σῶσον
  σεαυτὸν καὶ ἡμᾶς. <span style="color:#b00e23">(40)</span> ἀποκριθεὶς δὲ ὁ
  ἕτερος ἐπιτιμῶν αὐτῷ ἔφη· Οὐδὲ φοβῇ σὺ τὸν θεόν, ὅτι ἐν τῷ αὐτῷ κρίματι εἶ;
  <span style="color:#b00e23">(41)</span> καὶ ἡμεῖς μὲν δικαίως, ἄξια γὰρ ὧν
  ἐπράξαμεν ἀπολαμβάνομεν· οὗτος δὲ οὐδὲν ἄτοπον ἔπραξεν. <span style=
  "color:#b00e23">(42)</span> καὶ ἔλεγεν· Ἰησοῦ, μνήσθητί μου ὅταν ἔλθῃς ἐν τῇ
  βασιλείᾳ σου. <span style="color:#b00e23">(43)</span> καὶ εἶπεν αὐτῷ· Ἀμήν
  σοι λέγω σήμερον μετʼ ἐμοῦ ἔσῃ ἐν τῷ παραδείσῳ. <span style=
  "color:#b00e23">(44)</span> Καὶ ἦν ἤδη ὡσεὶ ὥρα ἕκτη καὶ σκότος ἐγένετο ἐφʼ
  ὅλην τὴν γῆν ἕως ὥρας ἐνάτης <span style="color:#b00e23">(45)</span> τοῦ
  ἡλίου ἐκλιπόντος, ἐσχίσθη δὲ τὸ καταπέτασμα τοῦ ναοῦ μέσον. <span style=
  "color:#b00e23">(46)</span> καὶ φωνήσας φωνῇ μεγάλῃ ὁ Ἰησοῦς εἶπεν· Πάτερ,
  εἰς χεῖράς σου παρατίθεμαι τὸ πνεῦμά μου. τοῦτο δὲ εἰπὼν ἐξέπνευσεν.
  <span style="color:#b00e23">(47)</span> Ἰδὼν δὲ ὁ ἑκατοντάρχης τὸ γενόμενον
  ἐδόξαζεν τὸν θεὸν λέγων· Ὄντως ὁ ἄνθρωπος οὗτος δίκαιος ἦν. <span style=
  "color:#b00e23">(48)</span> καὶ πάντες οἱ συμπαραγενόμενοι ὄχλοι ἐπὶ τὴν
  θεωρίαν ταύτην, θεωρήσαντες τὰ γενόμενα, τύπτοντες τὰ στήθη ὑπέστρεφον.
  <span style="color:#b00e23">(49)</span> εἱστήκεισαν δὲ πάντες οἱ γνωστοὶ αὐτῷ
  μακρόθεν, καὶ γυναῖκες αἱ συνακολουθοῦσαι αὐτῷ ἀπὸ τῆς Γαλιλαίας, ὁρῶσαι
  ταῦτα. <span style="color:#b00e23">(50)</span> Καὶ ἰδοὺ ἀνὴρ ὀνόματι Ἰωσὴφ
  βουλευτὴς ὑπάρχων, ἀνὴρ ἀγαθὸς καὶ δίκαιος— <span style=
  "color:#b00e23">(51)</span> οὗτος οὐκ ἦν συγκατατεθειμένος τῇ βουλῇ καὶ τῇ
  πράξει αὐτῶν—ἀπὸ Ἁριμαθαίας πόλεως τῶν Ἰουδαίων, ὃς προσεδέχετο τὴν βασιλείαν
  τοῦ θεοῦ, <span style="color:#b00e23">(52)</span> οὗτος προσελθὼν τῷ Πιλάτῳ
  ᾐτήσατο τὸ σῶμα τοῦ Ἰησοῦ, <span style="color:#b00e23">(53)</span> καὶ
  καθελὼν ἐνετύλιξεν αὐτὸ σινδόνι, καὶ ἔθηκεν αὐτὸν ἐν μνήματι λαξευτῷ οὗ οὐκ
  ἦν οὐδεὶς οὔπω κείμενος. <span style="color:#b00e23">(54)</span> καὶ ἡμέρα ἦν
  παρασκευῆς, καὶ σάββατον ἐπέφωσκεν. <span style="color:#b00e23">(55)</span>
  κατακολουθήσασαι δὲ αἱ γυναῖκες, αἵτινες ἦσαν συνεληλυθυῖαι ἐκ τῆς Γαλιλαίας
  αὐτῷ, ἐθεάσαντο τὸ μνημεῖον καὶ ὡς ἐτέθη τὸ σῶμα αὐτοῦ, <span style=
  "color:#b00e23">(56)</span> ὑποστρέψασαι δὲ ἡτοίμασαν ἀρώματα καὶ μύρα. Καὶ
  τὸ μὲν σάββατον ἡσύχασαν κατὰ τὴν ἐντολήν,</p>

  <h3 id="gospel_of_st._luke24">24</h3>

  <p><span style="color:#b00e23">(1)</span> τῇ δὲ μιᾷ τῶν σαββάτων ὄρθρου
  βαθέως ἐπὶ τὸ μνῆμα ἦλθον φέρουσαι ἃ ἡτοίμασαν ἀρώματα. <span style=
  "color:#b00e23">(2)</span> εὗρον δὲ τὸν λίθον ἀποκεκυλισμένον ἀπὸ τοῦ
  μνημείου, <span style="color:#b00e23">(3)</span> εἰσελθοῦσαι δὲ οὐχ εὗρον τὸ
  σῶμα. <span style="color:#b00e23">(4)</span> καὶ ἐγένετο ἐν τῷ ἀπορεῖσθαι
  αὐτὰς περὶ τούτου καὶ ἰδοὺ ἄνδρες δύο ἐπέστησαν αὐταῖς ἐν ἐσθῆτι ἀστραπτούσῃ.
  <span style="color:#b00e23">(5)</span> ἐμφόβων δὲ γενομένων αὐτῶν καὶ
  κλινουσῶν τὰ πρόσωπα εἰς τὴν γῆν εἶπαν πρὸς αὐτάς· Τί ζητεῖτε τὸν ζῶντα μετὰ
  τῶν νεκρῶν; <span style="color:#b00e23">(6)</span> οὐκ ἔστιν ὧδε, ἀλλὰ
  ἠγέρθη. μνήσθητε ὡς ἐλάλησεν ὑμῖν ἔτι ὢν ἐν τῇ Γαλιλαίᾳ, <span style=
  "color:#b00e23">(7)</span> λέγων τὸν υἱὸν τοῦ ἀνθρώπου ὅτι δεῖ παραδοθῆναι
  εἰς χεῖρας ἀνθρώπων ἁμαρτωλῶν καὶ σταυρωθῆναι καὶ τῇ τρίτῃ ἡμέρᾳ ἀναστῆναι.
  <span style="color:#b00e23">(8)</span> καὶ ἐμνήσθησαν τῶν ῥημάτων αὐτοῦ,
  <span style="color:#b00e23">(9)</span> καὶ ὑποστρέψασαι ἀπὸ τοῦ μνημείου
  ἀπήγγειλαν ταῦτα πάντα τοῖς ἕνδεκα καὶ πᾶσιν τοῖς λοιποῖς. <span style=
  "color:#b00e23">(10)</span> ἦσαν δὲ ἡ Μαγδαληνὴ Μαρία καὶ Ἰωάννα καὶ Μαρία ἡ
  Ἰακώβου καὶ αἱ λοιπαὶ σὺν αὐταῖς· ἔλεγον πρὸς τοὺς ἀποστόλους ταῦτα.
  <span style="color:#b00e23">(11)</span> καὶ ἐφάνησαν ἐνώπιον αὐτῶν ὡσεὶ λῆρος
  τὰ ῥήματα ταῦτα, καὶ ἠπίστουν αὐταῖς. <span style="color:#b00e23">(12)</span>
  Ὁ δὲ Πέτρος ἀναστὰς ἔδραμεν ἐπὶ τὸ μνημεῖον· καὶ παρακύψας βλέπει τὰ ὀθόνια
  μόνα· καὶ ἀπῆλθεν πρὸς αὑτὸν θαυμάζων τὸ γεγονός. <span style=
  "color:#b00e23">(13)</span> Καὶ ἰδοὺ δύο ἐξ αὐτῶν ἐν αὐτῇ τῇ ἡμέρᾳ ἦσαν
  πορευόμενοι εἰς κώμην ἀπέχουσαν σταδίους ἑξήκοντα ἀπὸ Ἰερουσαλήμ, ᾗ ὄνομα
  Ἐμμαοῦς, <span style="color:#b00e23">(14)</span> καὶ αὐτοὶ ὡμίλουν πρὸς
  ἀλλήλους περὶ πάντων τῶν συμβεβηκότων τούτων. <span style=
  "color:#b00e23">(15)</span> καὶ ἐγένετο ἐν τῷ ὁμιλεῖν αὐτοὺς καὶ συζητεῖν καὶ
  αὐτὸς Ἰησοῦς ἐγγίσας συνεπορεύετο αὐτοῖς, <span style=
  "color:#b00e23">(16)</span> οἱ δὲ ὀφθαλμοὶ αὐτῶν ἐκρατοῦντο τοῦ μὴ ἐπιγνῶναι
  αὐτόν. <span style="color:#b00e23">(17)</span> εἶπεν δὲ πρὸς αὐτούς· Τίνες οἱ
  λόγοι οὗτοι οὓς ἀντιβάλλετε πρὸς ἀλλήλους περιπατοῦντες; καὶ ἐστάθησαν
  σκυθρωποί. <span style="color:#b00e23">(18)</span> ἀποκριθεὶς δὲ εἷς ὀνόματι
  Κλεοπᾶς εἶπεν πρὸς αὐτόν· Σὺ μόνος παροικεῖς Ἰερουσαλὴμ καὶ οὐκ ἔγνως τὰ
  γενόμενα ἐν αὐτῇ ἐν ταῖς ἡμέραις ταύταις; <span style=
  "color:#b00e23">(19)</span> καὶ εἶπεν αὐτοῖς· Ποῖα; οἱ δὲ εἶπαν αὐτῷ· Τὰ περὶ
  Ἰησοῦ τοῦ Ναζαρηνοῦ, ὃς ἐγένετο ἀνὴρ προφήτης δυνατὸς ἐν ἔργῳ καὶ λόγῳ
  ἐναντίον τοῦ θεοῦ καὶ παντὸς τοῦ λαοῦ, <span style=
  "color:#b00e23">(20)</span> ὅπως τε παρέδωκαν αὐτὸν οἱ ἀρχιερεῖς καὶ οἱ
  ἄρχοντες ἡμῶν εἰς κρίμα θανάτου καὶ ἐσταύρωσαν αὐτόν. <span style=
  "color:#b00e23">(21)</span> ἡμεῖς δὲ ἠλπίζομεν ὅτι αὐτός ἐστιν ὁ μέλλων
  λυτροῦσθαι τὸν Ἰσραήλ· ἀλλά γε καὶ σὺν πᾶσιν τούτοις τρίτην ταύτην ἡμέραν
  ἄγει ἀφʼ οὗ ταῦτα ἐγένετο. <span style="color:#b00e23">(22)</span> ἀλλὰ καὶ
  γυναῖκές τινες ἐξ ἡμῶν ἐξέστησαν ἡμᾶς, γενόμεναι ὀρθριναὶ ἐπὶ τὸ μνημεῖον
  <span style="color:#b00e23">(23)</span> καὶ μὴ εὑροῦσαι τὸ σῶμα αὐτοῦ ἦλθον
  λέγουσαι καὶ ὀπτασίαν ἀγγέλων ἑωρακέναι, οἳ λέγουσιν αὐτὸν ζῆν. <span style=
  "color:#b00e23">(24)</span> καὶ ἀπῆλθόν τινες τῶν σὺν ἡμῖν ἐπὶ τὸ μνημεῖον,
  καὶ εὗρον οὕτως καθὼς καὶ αἱ γυναῖκες εἶπον, αὐτὸν δὲ οὐκ εἶδον. <span style=
  "color:#b00e23">(25)</span> καὶ αὐτὸς εἶπεν πρὸς αὐτούς· Ὦ ἀνόητοι καὶ
  βραδεῖς τῇ καρδίᾳ τοῦ πιστεύειν ἐπὶ πᾶσιν οἷς ἐλάλησαν οἱ προφῆται·
  <span style="color:#b00e23">(26)</span> οὐχὶ ταῦτα ἔδει παθεῖν τὸν χριστὸν
  καὶ εἰσελθεῖν εἰς τὴν δόξαν αὐτοῦ; <span style="color:#b00e23">(27)</span>
  καὶ ἀρξάμενος ἀπὸ Μωϋσέως καὶ ἀπὸ πάντων τῶν προφητῶν διερμήνευσεν αὐτοῖς ἐν
  πάσαις ταῖς γραφαῖς τὰ περὶ ἑαυτοῦ. <span style="color:#b00e23">(28)</span>
  Καὶ ἤγγισαν εἰς τὴν κώμην οὗ ἐπορεύοντο, καὶ αὐτὸς προσεποιήσατο πορρώτερον
  πορεύεσθαι. <span style="color:#b00e23">(29)</span> καὶ παρεβιάσαντο αὐτὸν
  λέγοντες· Μεῖνον μεθʼ ἡμῶν, ὅτι πρὸς ἑσπέραν ἐστὶν καὶ κέκλικεν ἤδη ἡ ἡμέρα.
  καὶ εἰσῆλθεν τοῦ μεῖναι σὺν αὐτοῖς. <span style="color:#b00e23">(30)</span>
  καὶ ἐγένετο ἐν τῷ κατακλιθῆναι αὐτὸν μετʼ αὐτῶν λαβὼν τὸν ἄρτον εὐλόγησεν καὶ
  κλάσας ἐπεδίδου αὐτοῖς· <span style="color:#b00e23">(31)</span> αὐτῶν δὲ
  διηνοίχθησαν οἱ ὀφθαλμοὶ καὶ ἐπέγνωσαν αὐτόν· καὶ αὐτὸς ἄφαντος ἐγένετο ἀπʼ
  αὐτῶν. <span style="color:#b00e23">(32)</span> καὶ εἶπαν πρὸς ἀλλήλους· Οὐχὶ
  ἡ καρδία ἡμῶν καιομένη ἦν ἐν ἡμῖν ὡς ἐλάλει ἡμῖν ἐν τῇ ὁδῷ, ὡς διήνοιγεν ἡμῖν
  τὰς γραφάς; <span style="color:#b00e23">(33)</span> καὶ ἀναστάντες αὐτῇ τῇ
  ὥρᾳ ὑπέστρεψαν εἰς Ἰερουσαλήμ, καὶ εὗρον ἠθροισμένους τοὺς ἕνδεκα καὶ τοὺς
  σὺν αὐτοῖς, <span style="color:#b00e23">(34)</span> λέγοντας ὅτι ὄντως ἠγέρθη
  ὁ κύριος καὶ ὤφθη Σίμωνι. <span style="color:#b00e23">(35)</span> καὶ αὐτοὶ
  ἐξηγοῦντο τὰ ἐν τῇ ὁδῷ καὶ ὡς ἐγνώσθη αὐτοῖς ἐν τῇ κλάσει τοῦ ἄρτου.
  <span style="color:#b00e23">(36)</span> Ταῦτα δὲ αὐτῶν λαλούντων αὐτὸς ἔστη
  ἐν μέσῳ αὐτῶν. <span style="color:#b00e23">(37)</span> πτοηθέντες δὲ καὶ
  ἔμφοβοι γενόμενοι ἐδόκουν πνεῦμα θεωρεῖν. <span style=
  "color:#b00e23">(38)</span> καὶ εἶπεν αὐτοῖς· Τί τεταραγμένοι ἐστέ, καὶ διὰ
  τί διαλογισμοὶ ἀναβαίνουσιν ἐν τῇ καρδίᾳ ὑμῶν; <span style=
  "color:#b00e23">(39)</span> ἴδετε τὰς χεῖράς μου καὶ τοὺς πόδας μου ὅτι ἐγώ
  εἰμι αὐτός· ψηλαφήσατέ με καὶ ἴδετε, ὅτι πνεῦμα σάρκα καὶ ὀστέα οὐκ ἔχει
  καθὼς ἐμὲ θεωρεῖτε ἔχοντα. <span style="color:#b00e23">(40)</span> [καὶ τοῦτο
  εἰπὼν ἔδειξεν αὐτοῖς τὰς χεῖρας καὶ τοὺς πόδας.] <span style=
  "color:#b00e23">(41)</span> ἔτι δὲ ἀπιστούντων αὐτῶν ἀπὸ τῆς χαρᾶς καὶ
  θαυμαζόντων εἶπεν αὐτοῖς· Ἔχετέ τι βρώσιμον ἐνθάδε; <span style=
  "color:#b00e23">(42)</span> οἱ δὲ ἐπέδωκαν αὐτῷ ἰχθύος ὀπτοῦ μέρος·
  <span style="color:#b00e23">(43)</span> καὶ λαβὼν ἐνώπιον αὐτῶν ἔφαγεν.
  <span style="color:#b00e23">(44)</span> Εἶπεν δὲ πρὸς αὐτούς· Οὗτοι οἱ λόγοι
  μου οὓς ἐλάλησα πρὸς ὑμᾶς ἔτι ὢν σὺν ὑμῖν, ὅτι δεῖ πληρωθῆναι πάντα τὰ
  γεγραμμένα ἐν τῷ νόμῳ Μωϋσέως καὶ προφήταις καὶ ψαλμοῖς περὶ ἐμοῦ.
  <span style="color:#b00e23">(45)</span> τότε διήνοιξεν αὐτῶν τὸν νοῦν τοῦ
  συνιέναι τὰς γραφάς, <span style="color:#b00e23">(46)</span> καὶ εἶπεν αὐτοῖς
  ὅτι οὕτως γέγραπται παθεῖν τὸν χριστὸν καὶ ἀναστῆναι ἐκ νεκρῶν τῇ τρίτῃ
  ἡμέρᾳ, <span style="color:#b00e23">(47)</span> καὶ κηρυχθῆναι ἐπὶ τῷ ὀνόματι
  αὐτοῦ μετάνοιαν καὶ ἄφεσιν ἁμαρτιῶν εἰς πάντα τὰ ἔθνη—ἀρξάμενοι ἀπὸ
  Ἰερουσαλήμ· <span style="color:#b00e23">(48)</span> ὑμεῖς ἐστε μάρτυρες
  τούτων. <span style="color:#b00e23">(49)</span> καὶ ἰδοὺ ἐγὼ ἐξαποστέλλω τὴν
  ἐπαγγελίαν τοῦ πατρός μου ἐφʼ ὑμᾶς· ὑμεῖς δὲ καθίσατε ἐν τῇ πόλει ἕως οὗ
  ἐνδύσησθε ἐξ ὕψους δύναμιν. <span style="color:#b00e23">(50)</span> Ἐξήγαγεν
  δὲ αὐτοὺς ἕως πρὸς Βηθανίαν, καὶ ἐπάρας τὰς χεῖρας αὐτοῦ εὐλόγησεν αὐτούς.
  <span style="color:#b00e23">(51)</span> καὶ ἐγένετο ἐν τῷ εὐλογεῖν αὐτὸν
  αὐτοὺς διέστη ἀπʼ αὐτῶν [καὶ ἀνεφέρετο εἰς τὸν οὐρανόν]. <span style=
  "color:#b00e23">(52)</span> καὶ αὐτοὶ [προσκυνήσαντες αὐτὸν] ὑπέστρεψαν εἰς
  Ἰερουσαλὴμ μετὰ χαρᾶς μεγάλης, <span style="color:#b00e23">(53)</span> καὶ
  ἦσαν διὰ παντὸς ἐν τῷ ἱερῷ εὐλογοῦντες τὸν θεόν.</p>
</body>
</html>
