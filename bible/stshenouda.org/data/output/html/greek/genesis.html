<!DOCTYPE html>
<html>
<head>
  <title>Genesis</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="genesis">Genesis</h2><a href="#genesis1">1</a> <a href=
  "#genesis2">2</a> <a href="#genesis3">3</a> <a href="#genesis4">4</a>
  <a href="#genesis5">5</a> <a href="#genesis6">6</a> <a href="#genesis7">7</a>
  <a href="#genesis8">8</a> <a href="#genesis9">9</a> <a href=
  "#genesis10">10</a> <a href="#genesis11">11</a> <a href="#genesis12">12</a>
  <a href="#genesis13">13</a> <a href="#genesis14">14</a> <a href=
  "#genesis15">15</a> <a href="#genesis16">16</a> <a href="#genesis17">17</a>
  <a href="#genesis18">18</a> <a href="#genesis19">19</a> <a href=
  "#genesis20">20</a> <a href="#genesis21">21</a> <a href="#genesis22">22</a>
  <a href="#genesis23">23</a> <a href="#genesis24">24</a> <a href=
  "#genesis25">25</a> <a href="#genesis26">26</a> <a href="#genesis27">27</a>
  <a href="#genesis28">28</a> <a href="#genesis29">29</a> <a href=
  "#genesis30">30</a> <a href="#genesis31">31</a> <a href="#genesis32">32</a>
  <a href="#genesis33">33</a> <a href="#genesis34">34</a> <a href=
  "#genesis35">35</a> <a href="#genesis36">36</a> <a href="#genesis37">37</a>
  <a href="#genesis38">38</a> <a href="#genesis39">39</a> <a href=
  "#genesis40">40</a> <a href="#genesis41">41</a> <a href="#genesis42">42</a>
  <a href="#genesis43">43</a> <a href="#genesis44">44</a> <a href=
  "#genesis45">45</a> <a href="#genesis46">46</a> <a href="#genesis47">47</a>
  <a href="#genesis48">48</a> <a href="#genesis49">49</a> <a href=
  "#genesis50">50</a>
  <h3 id="genesis1">1</h3><span style="color:#b00e23">(1)</span> ᾿Εν ἀρχῇ
  ἐποίησεν ὁ θεὸς τὸν οὐρανὸν καὶ τὴν γῆν. <span style=
  "color:#b00e23">(2)</span> ἡ δὲ γῆ ἦν ἀόρατος καὶ ἀκατασκεύαστος, καὶ σκότος
  ἐπάνω τῆς ἀβύσσου, καὶ πνεῦμα θεοῦ ἐπεφέρετο ἐπάνω τοῦ ὕδατος. <span style=
  "color:#b00e23">(3)</span> καὶ εἶπεν ὁ θεός Γενηθήτω φῶς. καὶ ἐγένετο φῶς.
  <span style="color:#b00e23">(4)</span> καὶ εἶδεν ὁ θεὸς τὸ φῶς ὅτι καλόν. καὶ
  διεχώρισεν ὁ θεὸς ἀνὰ μέσον τοῦ φωτὸς καὶ ἀνὰ μέσον τοῦ σκότους. <span style=
  "color:#b00e23">(5)</span> καὶ ἐκάλεσεν ὁ θεὸς τὸ φῶς ἡμέραν καὶ τὸ σκότος
  ἐκάλεσεν νύκτα. καὶ ἐγένετο ἑσπέρα καὶ ἐγένετο πρωί, ἡμέρα μία. <span style=
  "color:#b00e23">(6)</span> Καὶ εἶπεν ὁ θεός Γενηθήτω στερέωμα ἐν μέσῳ τοῦ
  ὕδατος καὶ ἔστω διαχωρίζον ἀνὰ μέσον ὕδατος καὶ ὕδατος. καὶ ἐγένετο οὕτως.
  <span style="color:#b00e23">(7)</span> καὶ ἐποίησεν ὁ θεὸς τὸ στερέωμα, καὶ
  διεχώρισεν ὁ θεὸς ἀνὰ μέσον τοῦ ὕδατος, ὃ ἦν ὑποκάτω τοῦ στερεώματος, καὶ ἀνὰ
  μέσον τοῦ ὕδατος τοῦ ἐπάνω τοῦ στερεώματος. <span style=
  "color:#b00e23">(8)</span> καὶ ἐκάλεσεν ὁ θεὸς τὸ στερέωμα οὐρανόν. καὶ εἶδεν
  ὁ θεὸς ὅτι καλόν. καὶ ἐγένετο ἑσπέρα καὶ ἐγένετο πρωί, ἡμέρα δευτέρα.
  <span style="color:#b00e23">(9)</span> Καὶ εἶπεν ὁ θεός Συναχθήτω τὸ ὕδωρ τὸ
  ὑποκάτω τοῦ οὐρανοῦ εἰς συναγωγὴν μίαν, καὶ ὀφθήτω ἡ ξηρά. καὶ ἐγένετο οὕτως.
  καὶ συνήχθη τὸ ὕδωρ τὸ ὑποκάτω τοῦ οὐρανοῦ εἰς τὰς συναγωγὰς αὐτῶν, καὶ ὤφθη
  ἡ ξηρά. <span style="color:#b00e23">(10)</span> καὶ ἐκάλεσεν ὁ θεὸς τὴν ξηρὰν
  γῆν καὶ τὰ συστήματα τῶν ὑδάτων ἐκάλεσεν θαλάσσας. καὶ εἶδεν ὁ θεὸς ὅτι
  καλόν.— <span style="color:#b00e23">(11)</span> καὶ εἶπεν ὁ θεός Βλαστησάτω ἡ
  γῆ βοτάνην χόρτου, σπεῖρον σπέρμα κατὰ γένος καὶ καθ᾽ ὁμοιότητα, καὶ ξύλον
  κάρπιμον ποιοῦν καρπόν, οὗ τὸ σπέρμα αὐτοῦ ἐν αὐτῷ κατὰ γένος ἐπὶ τῆς γῆς.
  καὶ ἐγένετο οὕτως. <span style="color:#b00e23">(12)</span> καὶ ἐξήνεγκεν ἡ γῆ
  βοτάνην χόρτου, σπεῖρον σπέρμα κατὰ γένος καὶ καθ᾽ ὁμοιότητα, καὶ ξύλον
  κάρπιμον ποιοῦν καρπόν, οὗ τὸ σπέρμα αὐτοῦ ἐν αὐτῷ κατὰ γένος ἐπὶ τῆς γῆς.
  καὶ εἶδεν ὁ θεὸς ὅτι καλόν. <span style="color:#b00e23">(13)</span> καὶ
  ἐγένετο ἑσπέρα καὶ ἐγένετο πρωί, ἡμέρα τρίτη. <span style=
  "color:#b00e23">(14)</span> Καὶ εἶπεν ὁ θεός Γενηθήτωσαν φωστῆρες ἐν τῷ
  στερεώματι τοῦ οὐρανοῦ εἰς φαῦσιν τῆς γῆς τοῦ διαχωρίζειν ἀνὰ μέσον τῆς
  ἡμέρας καὶ ἀνὰ μέσον τῆς νυκτὸς καὶ ἔστωσαν εἰς σημεῖα καὶ εἰς καιροὺς καὶ
  εἰς ἡμέρας καὶ εἰς ἐνιαυτοὺς <span style="color:#b00e23">(15)</span> καὶ
  ἔστωσαν εἰς φαῦσιν ἐν τῷ στερεώματι τοῦ οὐρανοῦ ὥστε φαίνειν ἐπὶ τῆς γῆς. καὶ
  ἐγένετο οὕτως. <span style="color:#b00e23">(16)</span> καὶ ἐποίησεν ὁ θεὸς
  τοὺς δύο φωστῆρας τοὺς μεγάλους, τὸν φωστῆρα τὸν μέγαν εἰς ἀρχὰς τῆς ἡμέρας
  καὶ τὸν φωστῆρα τὸν ἐλάσσω εἰς ἀρχὰς τῆς νυκτός, καὶ τοὺς ἀστέρας.
  <span style="color:#b00e23">(17)</span> καὶ ἔθετο αὐτοὺς ὁ θεὸς ἐν τῷ
  στερεώματι τοῦ οὐρανοῦ ὥστε φαίνειν ἐπὶ τῆς γῆς <span style=
  "color:#b00e23">(18)</span> καὶ ἄρχειν τῆς ἡμέρας καὶ τῆς νυκτὸς καὶ
  διαχωρίζειν ἀνὰ μέσον τοῦ φωτὸς καὶ ἀνὰ μέσον τοῦ σκότους. καὶ εἶδεν ὁ θεὸς
  ὅτι καλόν. <span style="color:#b00e23">(19)</span> καὶ ἐγένετο ἑσπέρα καὶ
  ἐγένετο πρωί, ἡμέρα τετάρτη. <span style="color:#b00e23">(20)</span> Καὶ
  εἶπεν ὁ θεός ᾿Εξαγαγέτω τὰ ὕδατα ἑρπετὰ ψυχῶν ζωσῶν καὶ πετεινὰ πετόμενα ἐπὶ
  τῆς γῆς κατὰ τὸ στερέωμα τοῦ οὐρανοῦ. καὶ ἐγένετο οὕτως. <span style=
  "color:#b00e23">(21)</span> καὶ ἐποίησεν ὁ θεὸς τὰ κήτη τὰ μεγάλα καὶ πᾶσαν
  ψυχὴν ζῴων ἑρπετῶν, ἃ ἐξήγαγεν τὰ ὕδατα κατὰ γένη αὐτῶν, καὶ πᾶν πετεινὸν
  πτερωτὸν κατὰ γένος. καὶ εἶδεν ὁ θεὸς ὅτι καλά. <span style=
  "color:#b00e23">(22)</span> καὶ ηὐλόγησεν αὐτὰ ὁ θεὸς λέγων Αὐξάνεσθε καὶ
  πληθύνεσθε καὶ πληρώσατε τὰ ὕδατα ἐν ταῖς θαλάσσαις, καὶ τὰ πετεινὰ
  πληθυνέσθωσαν ἐπὶ τῆς γῆς. <span style="color:#b00e23">(23)</span> καὶ
  ἐγένετο ἑσπέρα καὶ ἐγένετο πρωί, ἡμέρα πέμπτη. <span style=
  "color:#b00e23">(24)</span> Καὶ εἶπεν ὁ θεός ᾿Εξαγαγέτω ἡ γῆ ψυχὴν ζῶσαν κατὰ
  γένος, τετράποδα καὶ ἑρπετὰ καὶ θηρία τῆς γῆς κατὰ γένος. καὶ ἐγένετο οὕτως.
  <span style="color:#b00e23">(25)</span> καὶ ἐποίησεν ὁ θεὸς τὰ θηρία τῆς γῆς
  κατὰ γένος καὶ τὰ κτήνη κατὰ γένος καὶ πάντα τὰ ἑρπετὰ τῆς γῆς κατὰ γένος
  αὐτῶν. καὶ εἶδεν ὁ θεὸς ὅτι καλά.— <span style="color:#b00e23">(26)</span>
  καὶ εἶπεν ὁ θεός Ποιήσωμεν ἄνθρωπον κατ᾽ εἰκόνα ἡμετέραν καὶ καθ᾽ ὁμοίωσιν,
  καὶ ἀρχέτωσαν τῶν ἰχθύων τῆς θαλάσσης καὶ τῶν πετεινῶν τοῦ οὐρανοῦ καὶ τῶν
  κτηνῶν καὶ πάσης τῆς γῆς καὶ πάντων τῶν ἑρπετῶν τῶν ἑρπόντων ἐπὶ τῆς γῆς.
  <span style="color:#b00e23">(27)</span> καὶ ἐποίησεν ὁ θεὸς τὸν ἄνθρωπον,
  κατ᾽ εἰκόνα θεοῦ ἐποίησεν αὐτόν, ἄρσεν καὶ θῆλυ ἐποίησεν αὐτούς. <span style=
  "color:#b00e23">(28)</span> καὶ ηὐλόγησεν αὐτοὺς ὁ θεὸς λέγων Αὐξάνεσθε καὶ
  πληθύνεσθε καὶ πληρώσατε τὴν γῆν καὶ κατακυριεύσατε αὐτῆς καὶ ἄρχετε τῶν
  ἰχθύων τῆς θαλάσσης καὶ τῶν πετεινῶν τοῦ οὐρανοῦ καὶ πάντων τῶν κτηνῶν καὶ
  πάσης τῆς γῆς καὶ πάντων τῶν ἑρπετῶν τῶν ἑρπόντων ἐπὶ τῆς γῆς. <span style=
  "color:#b00e23">(29)</span> καὶ εἶπεν ὁ θεός ᾿Ιδοὺ δέδωκα ὑμῖν πᾶν χόρτον
  σπόριμον σπεῖρον σπέρμα, ὅ ἐστιν ἐπάνω πάσης τῆς γῆς, καὶ πᾶν ξύλον, ὃ ἔχει
  ἐν ἑαυτῷ καρπὸν σπέρματος σπορίμου— ὑμῖν ἔσται εἰς βρῶσιν— <span style=
  "color:#b00e23">(30)</span> καὶ πᾶσι τοῖς θηρίοις τῆς γῆς καὶ πᾶσι τοῖς
  πετεινοῖς τοῦ οὐρανοῦ καὶ παντὶ ἑρπετῷ τῷ ἕρποντι ἐπὶ τῆς γῆς, ὃ ἔχει ἐν
  ἑαυτῷ ψυχὴν ζωῆς, πάντα χόρτον χλωρὸν εἰς βρῶσιν. καὶ ἐγένετο οὕτως.
  <span style="color:#b00e23">(31)</span> καὶ εἶδεν ὁ θεὸς τὰ πάντα, ὅσα
  ἐποίησεν, καὶ ἰδοὺ καλὰ λίαν. καὶ ἐγένετο ἑσπέρα καὶ ἐγένετο πρωί, ἡμέρα
  ἕκτη.
  <h3 id="genesis2">2</h3><span style="color:#b00e23">(1)</span> Καὶ
  συνετελέσθησαν ὁ οὐρανὸς καὶ ἡ γῆ καὶ πᾶς ὁ κόσμος αὐτῶν. <span style=
  "color:#b00e23">(2)</span> καὶ συνετέλεσεν ὁ θεὸς ἐν τῇ ἡμέρᾳ τῇ ἕκτῃ τὰ ἔργα
  αὐτοῦ, ἃ ἐποίησεν, καὶ κατέπαυσεν τῇ ἡμέρᾳ τῇ ἑβδόμῃ ἀπὸ πάντων τῶν ἔργων
  αὐτοῦ, ὧν ἐποίησεν. <span style="color:#b00e23">(3)</span> καὶ ηὐλόγησεν ὁ
  θεὸς τὴν ἡμέραν τὴν ἑβδόμην καὶ ἡγίασεν αὐτήν, ὅτι ἐν αὐτῇ κατέπαυσεν ἀπὸ
  πάντων τῶν ἔργων αὐτοῦ, ὧν ἤρξατο ὁ θεὸς ποιῆσαι. <span style=
  "color:#b00e23">(4)</span> Αὕτη ἡ βίβλος γενέσεως οὐρανοῦ καὶ γῆς, ὅτε
  ἐγένετο, ᾗ ἡμέρᾳ ἐποίησεν ὁ θεὸς τὸν οὐρανὸν καὶ τὴν γῆν <span style=
  "color:#b00e23">(5)</span> καὶ πᾶν χλωρὸν ἀγροῦ πρὸ τοῦ γενέσθαι ἐπὶ τῆς γῆς
  καὶ πάντα χόρτον ἀγροῦ πρὸ τοῦ ἀνατεῖλαι· οὐ γὰρ ἔβρεξεν ὁ θεὸς ἐπὶ τὴν γῆν,
  καὶ ἄνθρωπος οὐκ ἦν ἐργάζεσθαι τὴν γῆν, <span style=
  "color:#b00e23">(6)</span> πηγὴ δὲ ἀνέβαινεν ἐκ τῆς γῆς καὶ ἐπότιζεν πᾶν τὸ
  πρόσωπον τῆς γῆς. <span style="color:#b00e23">(7)</span> καὶ ἔπλασεν ὁ θεὸς
  τὸν ἄνθρωπον χοῦν ἀπὸ τῆς γῆς καὶ ἐνεφύσησεν εἰς τὸ πρόσωπον αὐτοῦ πνοὴν
  ζωῆς, καὶ ἐγένετο ὁ ἄνθρωπος εἰς ψυχὴν ζῶσαν. <span style=
  "color:#b00e23">(8)</span> Καὶ ἐφύτευσεν κύριος ὁ θεὸς παράδεισον ἐν Εδεμ
  κατὰ ἀνατολὰς καὶ ἔθετο ἐκεῖ τὸν ἄνθρωπον, ὃν ἔπλασεν. <span style=
  "color:#b00e23">(9)</span> καὶ ἐξανέτειλεν ὁ θεὸς ἔτι ἐκ τῆς γῆς πᾶν ξύλον
  ὡραῖον εἰς ὅρασιν καὶ καλὸν εἰς βρῶσιν καὶ τὸ ξύλον τῆς ζωῆς ἐν μέσῳ τῷ
  παραδείσῳ καὶ τὸ ξύλον τοῦ εἰδέναι γνωστὸν καλοῦ καὶ πονηροῦ. <span style=
  "color:#b00e23">(10)</span> ποταμὸς δὲ ἐκπορεύεται ἐξ Εδεμ ποτίζειν τὸν
  παράδεισον· ἐκεῖθεν ἀφορίζεται εἰς τέσσαρας ἀρχάς. <span style=
  "color:#b00e23">(11)</span> ὄνομα τῷ ἑνὶ Φισων· οὗτος ὁ κυκλῶν πᾶσαν τὴν γῆν
  Ευιλατ, ἐκεῖ οὗ ἐστιν τὸ χρυσίον· <span style="color:#b00e23">(12)</span> τὸ
  δὲ χρυσίον τῆς γῆς ἐκείνης καλόν· καὶ ἐκεῖ ἐστιν ὁ ἄνθραξ καὶ ὁ λίθος ὁ
  πράσινος. <span style="color:#b00e23">(13)</span> καὶ ὄνομα τῷ ποταμῷ τῷ
  δευτέρῳ Γηων· οὗτος ὁ κυκλῶν πᾶσαν τὴν γῆν Αἰθιοπίας. <span style=
  "color:#b00e23">(14)</span> καὶ ὁ ποταμὸς ὁ τρίτος Τίγρις· οὗτος ὁ
  πορευόμενος κατέναντι ᾿Ασσυρίων. ὁ δὲ ποταμὸς ὁ τέταρτος, οὗτος Εὐφράτης.
  <span style="color:#b00e23">(15)</span> Καὶ ἔλαβεν κύριος ὁ θεὸς τὸν
  ἄνθρωπον, ὃν ἔπλασεν, καὶ ἔθετο αὐτὸν ἐν τῷ παραδείσῳ ἐργάζεσθαι αὐτὸν καὶ
  φυλάσσειν. <span style="color:#b00e23">(16)</span> καὶ ἐνετείλατο κύριος ὁ
  θεὸς τῷ Αδαμ λέγων ᾿Απὸ παντὸς ξύλου τοῦ ἐν τῷ παραδείσῳ βρώσει φάγῃ,
  <span style="color:#b00e23">(17)</span> ἀπὸ δὲ τοῦ ξύλου τοῦ γινώσκειν καλὸν
  καὶ πονηρόν, οὐ φάγεσθε ἀπ᾽ αὐτοῦ· ᾗ δ᾽ ἂν ἡμέρᾳ φάγητε ἀπ᾽ αὐτοῦ, θανάτῳ
  ἀποθανεῖσθε. <span style="color:#b00e23">(18)</span> Καὶ εἶπεν κύριος ὁ θεός
  Οὐ καλὸν εἶναι τὸν ἄνθρωπον μόνον· ποιήσωμεν αὐτῷ βοηθὸν κατ᾽ αὐτόν.
  <span style="color:#b00e23">(19)</span> καὶ ἔπλασεν ὁ θεὸς ἔτι ἐκ τῆς γῆς
  πάντα τὰ θηρία τοῦ ἀγροῦ καὶ πάντα τὰ πετεινὰ τοῦ οὐρανοῦ καὶ ἤγαγεν αὐτὰ
  πρὸς τὸν Αδαμ ἰδεῖν, τί καλέσει αὐτά, καὶ πᾶν, ὃ ἐὰν ἐκάλεσεν αὐτὸ Αδαμ ψυχὴν
  ζῶσαν, τοῦτο ὄνομα αὐτοῦ. <span style="color:#b00e23">(20)</span> Καὶ
  ἐκάλεσεν Αδαμ ὀνόματα πᾶσιν τοῖς κτήνεσιν καὶ πᾶσι τοῖς πετεινοῖς τοῦ οὐρανοῦ
  καὶ πᾶσι τοῖς θηρίοις τοῦ ἀγροῦ, τῷ δὲ Αδαμ οὐχ εὑρέθη βοηθὸς ὅμοιος αὐτῷ.—
  <span style="color:#b00e23">(21)</span> καὶ ἐπέβαλεν ὁ θεὸς ἔκστασιν ἐπὶ τὸν
  Αδαμ, καὶ ὕπνωσεν· καὶ ἔλαβεν μίαν τῶν πλευρῶν αὐτοῦ καὶ ἀνεπλήρωσεν σάρκα
  ἀντ᾽ αὐτῆς. <span style="color:#b00e23">(22)</span> καὶ ᾠκοδόμησεν κύριος ὁ
  θεὸς τὴν πλευράν, ἣν ἔλαβεν ἀπὸ τοῦ Αδαμ, εἰς γυναῖκα καὶ ἤγαγεν αὐτὴν πρὸς
  τὸν Αδαμ. <span style="color:#b00e23">(23)</span> καὶ εἶπεν Αδαμ Τοῦτο νῦν
  ὀστοῦν ἐκ τῶν ὀστέων μου καὶ σὰρξ ἐκ τῆς σαρκός μου· αὕτη κληθήσεται γυνή,
  ὅτι ἐκ τοῦ ἀνδρὸς αὐτῆς ἐλήμφθη αὕτη. <span style="color:#b00e23">(24)</span>
  ἕνεκεν τούτου καταλείψει ἄνθρωπος τὸν πατέρα αὐτοῦ καὶ τὴν μητέρα αὐτοῦ καὶ
  προσκολληθήσεται πρὸς τὴν γυναῖκα αὐτοῦ, καὶ ἔσονται οἱ δύο εἰς σάρκα μίαν.
  <span style="color:#b00e23">(25)</span> καὶ ἦσαν οἱ δύο γυμνοί, ὅ τε Αδαμ καὶ
  ἡ γυνὴ αὐτοῦ, καὶ οὐκ ᾐσχύνοντο.
  <h3 id="genesis3">3</h3><span style="color:#b00e23">(1)</span> ῾Ο δὲ ὄφις ἦν
  φρονιμώτατος πάντων τῶν θηρίων τῶν ἐπὶ τῆς γῆς, ὧν ἐποίησεν κύριος ὁ θεός·
  καὶ εἶπεν ὁ ὄφις τῇ γυναικί Τί ὅτι εἶπεν ὁ θεός Οὐ μὴ φάγητε ἀπὸ παντὸς ξύλου
  τοῦ ἐν τῷ παραδείσῳ; <span style="color:#b00e23">(2)</span> καὶ εἶπεν ἡ γυνὴ
  τῷ ὄφει ᾿Απὸ καρποῦ ξύλου τοῦ παραδείσου φαγόμεθα, <span style=
  "color:#b00e23">(3)</span> ἀπὸ δὲ καρποῦ τοῦ ξύλου, ὅ ἐστιν ἐν μέσῳ τοῦ
  παραδείσου, εἶπεν ὁ θεός Οὐ φάγεσθε ἀπ᾽ αὐτοῦ οὐδὲ μὴ ἅψησθε αὐτοῦ, ἵνα μὴ
  ἀποθάνητε. <span style="color:#b00e23">(4)</span> καὶ εἶπεν ὁ ὄφις τῇ γυναικί
  Οὐ θανάτῳ ἀποθανεῖσθε· <span style="color:#b00e23">(5)</span> ᾔδει γὰρ ὁ θεὸς
  ὅτι ἐν ᾗ ἂν ἡμέρᾳ φάγητε ἀπ᾽ αὐτοῦ, διανοιχθήσονται ὑμῶν οἱ ὀφθαλμοί, καὶ
  ἔσεσθε ὡς θεοὶ γινώσκοντες καλὸν καὶ πονηρόν. <span style=
  "color:#b00e23">(6)</span> καὶ εἶδεν ἡ γυνὴ ὅτι καλὸν τὸ ξύλον εἰς βρῶσιν καὶ
  ὅτι ἀρεστὸν τοῖς ὀφθαλμοῖς ἰδεῖν καὶ ὡραῖόν ἐστιν τοῦ κατανοῆσαι, καὶ λαβοῦσα
  τοῦ καρποῦ αὐτοῦ ἔφαγεν· καὶ ἔδωκεν καὶ τῷ ἀνδρὶ αὐτῆς μετ᾽ αὐτῆς, καὶ
  ἔφαγον. <span style="color:#b00e23">(7)</span> καὶ διηνοίχθησαν οἱ ὀφθαλμοὶ
  τῶν δύο, καὶ ἔγνωσαν ὅτι γυμνοὶ ἦσαν, καὶ ἔρραψαν φύλλα συκῆς καὶ ἐποίησαν
  ἑαυτοῖς περιζώματα. <span style="color:#b00e23">(8)</span> Καὶ ἤκουσαν τὴν
  φωνὴν κυρίου τοῦ θεοῦ περιπατοῦντος ἐν τῷ παραδείσῳ τὸ δειλινόν, καὶ
  ἐκρύβησαν ὅ τε Αδαμ καὶ ἡ γυνὴ αὐτοῦ ἀπὸ προσώπου κυρίου τοῦ θεοῦ ἐν μέσῳ τοῦ
  ξύλου τοῦ παραδείσου. <span style="color:#b00e23">(9)</span> καὶ ἐκάλεσεν
  κύριος ὁ θεὸς τὸν Αδαμ καὶ εἶπεν αὐτῷ Αδαμ, ποῦ εἶ; <span style=
  "color:#b00e23">(10)</span> καὶ εἶπεν αὐτῷ Τὴν φωνήν σου ἤκουσα περιπατοῦντος
  ἐν τῷ παραδείσῳ καὶ ἐφοβήθην, ὅτι γυμνός εἰμι, καὶ ἐκρύβην. <span style=
  "color:#b00e23">(11)</span> καὶ εἶπεν αὐτῷ Τίς ἀνήγγειλέν σοι ὅτι γυμνὸς εἶ;
  μὴ ἀπὸ τοῦ ξύλου, οὗ ἐνετειλάμην σοι τούτου μόνου μὴ φαγεῖν ἀπ᾽ αὐτοῦ,
  ἔφαγες; <span style="color:#b00e23">(12)</span> καὶ εἶπεν ὁ Αδαμ ῾Η γυνή, ἣν
  ἔδωκας μετ᾽ ἐμοῦ, αὕτη μοι ἔδωκεν ἀπὸ τοῦ ξύλου, καὶ ἔφαγον. <span style=
  "color:#b00e23">(13)</span> καὶ εἶπεν κύριος ὁ θεὸς τῇ γυναικί Τί τοῦτο
  ἐποίησας; καὶ εἶπεν ἡ γυνή ῾Ο ὄφις ἠπάτησέν με, καὶ ἔφαγον. <span style=
  "color:#b00e23">(14)</span> καὶ εἶπεν κύριος ὁ θεὸς τῷ ὄφει ῞Οτι ἐποίησας
  τοῦτο, ἐπικατάρατος σὺ ἀπὸ πάντων τῶν κτηνῶν καὶ ἀπὸ πάντων τῶν θηρίων τῆς
  γῆς· ἐπὶ τῷ στήθει σου καὶ τῇ κοιλίᾳ πορεύσῃ καὶ γῆν φάγῃ πάσας τὰς ἡμέρας
  τῆς ζωῆς σου. <span style="color:#b00e23">(15)</span> καὶ ἔχθραν θήσω ἀνὰ
  μέσον σου καὶ ἀνὰ μέσον τῆς γυναικὸς καὶ ἀνὰ μέσον τοῦ σπέρματός σου καὶ ἀνὰ
  μέσον τοῦ σπέρματος αὐτῆς· αὐτός σου τηρήσει κεφαλήν, καὶ σὺ τηρήσεις αὐτοῦ
  πτέρναν. <span style="color:#b00e23">(16)</span> καὶ τῇ γυναικὶ εἶπεν
  Πληθύνων πληθυνῶ τὰς λύπας σου καὶ τὸν στεναγμόν σου, ἐν λύπαις τέξῃ τέκνα·
  καὶ πρὸς τὸν ἄνδρα σου ἡ ἀποστροφή σου, καὶ αὐτός σου κυριεύσει. <span style=
  "color:#b00e23">(17)</span> τῷ δὲ Αδαμ εἶπεν ῞Οτι ἤκουσας τῆς φωνῆς τῆς
  γυναικός σου καὶ ἔφαγες ἀπὸ τοῦ ξύλου, οὗ ἐνετειλάμην σοι τούτου μόνου μὴ
  φαγεῖν ἀπ᾽ αὐτοῦ, ἐπικατάρατος ἡ γῆ ἐν τοῖς ἔργοις σου· ἐν λύπαις φάγῃ αὐτὴν
  πάσας τὰς ἡμέρας τῆς ζωῆς σου· <span style="color:#b00e23">(18)</span>
  ἀκάνθας καὶ τριβόλους ἀνατελεῖ σοι, καὶ φάγῃ τὸν χόρτον τοῦ ἀγροῦ.
  <span style="color:#b00e23">(19)</span> ἐν ἱδρῶτι τοῦ προσώπου σου φάγῃ τὸν
  ἄρτον σου ἕως τοῦ ἀποστρέψαι σε εἰς τὴν γῆν, ἐξ ἧς ἐλήμφθης· ὅτι γῆ εἶ καὶ
  εἰς γῆν ἀπελεύσῃ.— <span style="color:#b00e23">(20)</span> καὶ ἐκάλεσεν Αδαμ
  τὸ ὄνομα τῆς γυναικὸς αὐτοῦ Ζωή, ὅτι αὕτη μήτηρ πάντων τῶν ζώντων.
  <span style="color:#b00e23">(21)</span> Καὶ ἐποίησεν κύριος ὁ θεὸς τῷ Αδαμ
  καὶ τῇ γυναικὶ αὐτοῦ χιτῶνας δερματίνους καὶ ἐνέδυσεν αὐτούς.— <span style=
  "color:#b00e23">(22)</span> καὶ εἶπεν ὁ θεός ᾿Ιδοὺ Αδαμ γέγονεν ὡς εἷς ἐξ
  ἡμῶν τοῦ γινώσκειν καλὸν καὶ πονηρόν, καὶ νῦν μήποτε ἐκτείνῃ τὴν χεῖρα καὶ
  λάβῃ τοῦ ξύλου τῆς ζωῆς καὶ φάγῃ καὶ ζήσεται εἰς τὸν αἰῶνα. <span style=
  "color:#b00e23">(23)</span> καὶ ἐξαπέστειλεν αὐτὸν κύριος ὁ θεὸς ἐκ τοῦ
  παραδείσου τῆς τρυφῆς ἐργάζεσθαι τὴν γῆν, ἐξ ἧς ἐλήμφθη. <span style=
  "color:#b00e23">(24)</span> καὶ ἐξέβαλεν τὸν Αδαμ καὶ κατῴκισεν αὐτὸν
  ἀπέναντι τοῦ παραδείσου τῆς τρυφῆς καὶ ἔταξεν τὰ χερουβιμ καὶ τὴν φλογίνην
  ῥομφαίαν τὴν στρεφομένην φυλάσσειν τὴν ὁδὸν τοῦ ξύλου τῆς ζωῆς.
  <h3 id="genesis4">4</h3><span style="color:#b00e23">(1)</span> Αδαμ δὲ ἔγνω
  Ευαν τὴν γυναῖκα αὐτοῦ, καὶ συλλαβοῦσα ἔτεκεν τὸν Καιν καὶ εἶπεν ᾿Εκτησάμην
  ἄνθρωπον διὰ τοῦ θεοῦ. <span style="color:#b00e23">(2)</span> καὶ προσέθηκεν
  τεκεῖν τὸν ἀδελφὸν αὐτοῦ τὸν Αβελ. καὶ ἐγένετο Αβελ ποιμὴν προβάτων, Καιν δὲ
  ἦν ἐργαζόμενος τὴν γῆν. <span style="color:#b00e23">(3)</span> καὶ ἐγένετο
  μεθ᾽ ἡμέρας ἤνεγκεν Καιν ἀπὸ τῶν καρπῶν τῆς γῆς θυσίαν τῷ κυρίῳ, <span style=
  "color:#b00e23">(4)</span> καὶ Αβελ ἤνεγκεν καὶ αὐτὸς ἀπὸ τῶν πρωτοτόκων τῶν
  προβάτων αὐτοῦ καὶ ἀπὸ τῶν στεάτων αὐτῶν. καὶ ἐπεῖδεν ὁ θεὸς ἐπὶ Αβελ καὶ ἐπὶ
  τοῖς δώροις αὐτοῦ, <span style="color:#b00e23">(5)</span> ἐπὶ δὲ Καιν καὶ ἐπὶ
  ταῖς θυσίαις αὐτοῦ οὐ προσέσχεν. καὶ ἐλύπησεν τὸν Καιν λίαν, καὶ συνέπεσεν τῷ
  προσώπῳ. <span style="color:#b00e23">(6)</span> καὶ εἶπεν κύριος ὁ θεὸς τῷ
  Καιν ῞Ινα τί περίλυπος ἐγένου, καὶ ἵνα τί συνέπεσεν τὸ πρόσωπόν σου;
  <span style="color:#b00e23">(7)</span> οὐκ, ἐὰν ὀρθῶς προσενέγκῃς, ὀρθῶς δὲ
  μὴ διέλῃς, ἥμαρτες; ἡσύχασον· πρὸς σὲ ἡ ἀποστροφὴ αὐτοῦ, καὶ σὺ ἄρξεις αὐτοῦ.
  <span style="color:#b00e23">(8)</span> καὶ εἶπεν Καιν πρὸς Αβελ τὸν ἀδελφὸν
  αὐτοῦ Διέλθωμεν εἰς τὸ πεδίον. καὶ ἐγένετο ἐν τῷ εἶναι αὐτοὺς ἐν τῷ πεδίῳ καὶ
  ἀνέστη Καιν ἐπὶ Αβελ τὸν ἀδελφὸν αὐτοῦ καὶ ἀπέκτεινεν αὐτόν. <span style=
  "color:#b00e23">(9)</span> καὶ εἶπεν ὁ θεὸς πρὸς Καιν Ποῦ ἐστιν Αβελ ὁ
  ἀδελφός σου; ὁ δὲ εἶπεν Οὐ γινώσκω· μὴ φύλαξ τοῦ ἀδελφοῦ μού εἰμι ἐγώ;
  <span style="color:#b00e23">(10)</span> καὶ εἶπεν ὁ θεός Τί ἐποίησας; φωνὴ
  αἵματος τοῦ ἀδελφοῦ σου βοᾷ πρός με ἐκ τῆς γῆς. <span style=
  "color:#b00e23">(11)</span> καὶ νῦν ἐπικατάρατος σὺ ἀπὸ τῆς γῆς, ἣ ἔχανεν τὸ
  στόμα αὐτῆς δέξασθαι τὸ αἷμα τοῦ ἀδελφοῦ σου ἐκ τῆς χειρός σου· <span style=
  "color:#b00e23">(12)</span> ὅτι ἐργᾷ τὴν γῆν, καὶ οὐ προσθήσει τὴν ἰσχὺν
  αὐτῆς δοῦναί σοι· στένων καὶ τρέμων ἔσῃ ἐπὶ τῆς γῆς. <span style=
  "color:#b00e23">(13)</span> καὶ εἶπεν Καιν πρὸς τὸν κύριον Μείζων ἡ αἰτία μου
  τοῦ ἀφεθῆναί με· <span style="color:#b00e23">(14)</span> εἰ ἐκβάλλεις με
  σήμερον ἀπὸ προσώπου τῆς γῆς καὶ ἀπὸ τοῦ προσώπου σου κρυβήσομαι, καὶ ἔσομαι
  στένων καὶ τρέμων ἐπὶ τῆς γῆς, καὶ ἔσται πᾶς ὁ εὑρίσκων με ἀποκτενεῖ με.
  <span style="color:#b00e23">(15)</span> καὶ εἶπεν αὐτῷ κύριος ὁ θεός Οὐχ
  οὕτως· πᾶς ὁ ἀποκτείνας Καιν ἑπτὰ ἐκδικούμενα παραλύσει. καὶ ἔθετο κύριος ὁ
  θεὸς σημεῖον τῷ Καιν τοῦ μὴ ἀνελεῖν αὐτὸν πάντα τὸν εὑρίσκοντα αὐτόν.
  <span style="color:#b00e23">(16)</span> ἐξῆλθεν δὲ Καιν ἀπὸ προσώπου τοῦ θεοῦ
  καὶ ᾤκησεν ἐν γῇ Ναιδ κατέναντι Εδεμ. <span style="color:#b00e23">(17)</span>
  Καὶ ἔγνω Καιν τὴν γυναῖκα αὐτοῦ, καὶ συλλαβοῦσα ἔτεκεν τὸν Ενωχ· καὶ ἦν
  οἰκοδομῶν πόλιν καὶ ἐπωνόμασεν τὴν πόλιν ἐπὶ τῷ ὀνόματι τοῦ υἱοῦ αὐτοῦ Ενωχ.
  <span style="color:#b00e23">(18)</span> ἐγενήθη δὲ τῷ Ενωχ Γαιδαδ, καὶ Γαιδαδ
  ἐγέννησεν τὸν Μαιηλ, καὶ Μαιηλ ἐγέννησεν τὸν Μαθουσαλα, καὶ Μαθουσαλα
  ἐγέννησεν τὸν Λαμεχ. <span style="color:#b00e23">(19)</span> καὶ ἔλαβεν ἑαυτῷ
  Λαμεχ δύο γυναῖκας, ὄνομα τῇ μιᾷ Αδα, καὶ ὄνομα τῇ δευτέρᾳ Σελλα.
  <span style="color:#b00e23">(20)</span> καὶ ἔτεκεν Αδα τὸν Ιωβελ· οὗτος ἦν ὁ
  πατὴρ οἰκούντων ἐν σκηναῖς κτηνοτρόφων. <span style=
  "color:#b00e23">(21)</span> καὶ ὄνομα τῷ ἀδελφῷ αὐτοῦ Ιουβαλ· οὗτος ἦν ὁ
  καταδείξας ψαλτήριον καὶ κιθάραν. <span style="color:#b00e23">(22)</span>
  Σελλα δὲ ἔτεκεν καὶ αὐτὴ τὸν Θοβελ, καὶ ἦν σφυροκόπος χαλκεὺς χαλκοῦ καὶ
  σιδήρου· ἀδελφὴ δὲ Θοβελ Νοεμα. <span style="color:#b00e23">(23)</span> εἶπεν
  δὲ Λαμεχ ταῖς ἑαυτοῦ γυναιξίν Αδα καὶ Σελλα, ἀκούσατέ μου τῆς φωνῆς, γυναῖκες
  Λαμεχ, ἐνωτίσασθέ μου τοὺς λόγους, ὅτι ἄνδρα ἀπέκτεινα εἰς τραῦμα ἐμοὶ καὶ
  νεανίσκον εἰς μώλωπα ἐμοί, <span style="color:#b00e23">(24)</span> ὅτι
  ἑπτάκις ἐκδεδίκηται ἐκ Καιν, ἐκ δὲ Λαμεχ ἑβδομηκοντάκις ἑπτά. <span style=
  "color:#b00e23">(25)</span> ῎Εγνω δὲ Αδαμ Ευαν τὴν γυναῖκα αὐτοῦ, καὶ
  συλλαβοῦσα ἔτεκεν υἱὸν καὶ ἐπωνόμασεν τὸ ὄνομα αὐτοῦ Σηθ λέγουσα ᾿Εξανέστησεν
  γάρ μοι ὁ θεὸς σπέρμα ἕτερον ἀντὶ Αβελ, ὃν ἀπέκτεινεν Καιν. <span style=
  "color:#b00e23">(26)</span> καὶ τῷ Σηθ ἐγένετο υἱός, ἐπωνόμασεν δὲ τὸ ὄνομα
  αὐτοῦ Ενως· οὗτος ἤλπισεν ἐπικαλεῖσθαι τὸ ὄνομα κυρίου τοῦ θεοῦ.
  <h3 id="genesis5">5</h3><span style="color:#b00e23">(1)</span> Αὕτη ἡ βίβλος
  γενέσεως ἀνθρώπων· ᾗ ἡμέρᾳ ἐποίησεν ὁ θεὸς τὸν Αδαμ, κατ᾽ εἰκόνα θεοῦ
  ἐποίησεν αὐτόν· <span style="color:#b00e23">(2)</span> ἄρσεν καὶ θῆλυ
  ἐποίησεν αὐτοὺς καὶ εὐλόγησεν αὐτούς. καὶ ἐπωνόμασεν τὸ ὄνομα αὐτῶν Αδαμ, ᾗ
  ἡμέρᾳ ἐποίησεν αὐτούς. <span style="color:#b00e23">(3)</span> ἔζησεν δὲ Αδαμ
  διακόσια καὶ τριάκοντα ἔτη καὶ ἐγέννησεν κατὰ τὴν ἰδέαν αὐτοῦ καὶ κατὰ τὴν
  εἰκόνα αὐτοῦ καὶ ἐπωνόμασεν τὸ ὄνομα αὐτοῦ Σηθ. <span style=
  "color:#b00e23">(4)</span> ἐγένοντο δὲ αἱ ἡμέραι Αδαμ μετὰ τὸ γεννῆσαι αὐτὸν
  τὸν Σηθ ἑπτακόσια ἔτη, καὶ ἐγέννησεν υἱοὺς καὶ θυγατέρας. <span style=
  "color:#b00e23">(5)</span> καὶ ἐγένοντο πᾶσαι αἱ ἡμέραι Αδαμ, ἃς ἔζησεν,
  ἐννακόσια καὶ τριάκοντα ἔτη, καὶ ἀπέθανεν. <span style=
  "color:#b00e23">(6)</span> ῎Εζησεν δὲ Σηθ διακόσια καὶ πέντε ἔτη καὶ
  ἐγέννησεν τὸν Ενως. <span style="color:#b00e23">(7)</span> καὶ ἔζησεν Σηθ
  μετὰ τὸ γεννῆσαι αὐτὸν τὸν Ενως ἑπτακόσια καὶ ἑπτὰ ἔτη καὶ ἐγέννησεν υἱοὺς
  καὶ θυγατέρας. <span style="color:#b00e23">(8)</span> καὶ ἐγένοντο πᾶσαι αἱ
  ἡμέραι Σηθ ἐννακόσια καὶ δώδεκα ἔτη, καὶ ἀπέθανεν. <span style=
  "color:#b00e23">(9)</span> Καὶ ἔζησεν Ενως ἑκατὸν ἐνενήκοντα ἔτη καὶ
  ἐγέννησεν τὸν Καιναν. <span style="color:#b00e23">(10)</span> καὶ ἔζησεν Ενως
  μετὰ τὸ γεννῆσαι αὐτὸν τὸν Καιναν ἑπτακόσια καὶ δέκα πέντε ἔτη καὶ ἐγέννησεν
  υἱοὺς καὶ θυγατέρας. <span style="color:#b00e23">(11)</span> καὶ ἐγένοντο
  πᾶσαι αἱ ἡμέραι Ενως ἐννακόσια καὶ πέντε ἔτη, καὶ ἀπέθανεν. <span style=
  "color:#b00e23">(12)</span> Καὶ ἔζησεν Καιναν ἑκατὸν ἑβδομήκοντα ἔτη καὶ
  ἐγέννησεν τὸν Μαλελεηλ. <span style="color:#b00e23">(13)</span> καὶ ἔζησεν
  Καιναν μετὰ τὸ γεννῆσαι αὐτὸν τὸν Μαλελεηλ ἑπτακόσια καὶ τεσσαράκοντα ἔτη καὶ
  ἐγέννησεν υἱοὺς καὶ θυγατέρας. <span style="color:#b00e23">(14)</span> καὶ
  ἐγένοντο πᾶσαι αἱ ἡμέραι Καιναν ἐννακόσια καὶ δέκα ἔτη, καὶ ἀπέθανεν.
  <span style="color:#b00e23">(15)</span> Καὶ ἔζησεν Μαλελεηλ ἑκατὸν καὶ
  ἑξήκοντα πέντε ἔτη καὶ ἐγέννησεν τὸν Ιαρεδ. <span style=
  "color:#b00e23">(16)</span> καὶ ἔζησεν Μαλελεηλ μετὰ τὸ γεννῆσαι αὐτὸν τὸν
  Ιαρεδ ἑπτακόσια καὶ τριάκοντα ἔτη καὶ ἐγέννησεν υἱοὺς καὶ θυγατέρας.
  <span style="color:#b00e23">(17)</span> καὶ ἐγένοντο πᾶσαι αἱ ἡμέραι Μαλελεηλ
  ὀκτακόσια καὶ ἐνενήκοντα πέντε ἔτη, καὶ ἀπέθανεν. <span style=
  "color:#b00e23">(18)</span> Καὶ ἔζησεν Ιαρεδ ἑκατὸν καὶ ἑξήκοντα δύο ἔτη καὶ
  ἐγέννησεν τὸν Ενωχ. <span style="color:#b00e23">(19)</span> καὶ ἔζησεν Ιαρεδ
  μετὰ τὸ γεννῆσαι αὐτὸν τὸν Ενωχ ὀκτακόσια ἔτη καὶ ἐγέννησεν υἱοὺς καὶ
  θυγατέρας. <span style="color:#b00e23">(20)</span> καὶ ἐγένοντο πᾶσαι αἱ
  ἡμέραι Ιαρεδ ἐννακόσια καὶ ἑξήκοντα δύο ἔτη, καὶ ἀπέθανεν. <span style=
  "color:#b00e23">(21)</span> Καὶ ἔζησεν Ενωχ ἑκατὸν καὶ ἑξήκοντα πέντε ἔτη καὶ
  ἐγέννησεν τὸν Μαθουσαλα. <span style="color:#b00e23">(22)</span> εὐηρέστησεν
  δὲ Ενωχ τῷ θεῷ μετὰ τὸ γεννῆσαι αὐτὸν τὸν Μαθουσαλα διακόσια ἔτη καὶ
  ἐγέννησεν υἱοὺς καὶ θυγατέρας. <span style="color:#b00e23">(23)</span> καὶ
  ἐγένοντο πᾶσαι αἱ ἡμέραι Ενωχ τριακόσια ἑξήκοντα πέντε ἔτη. <span style=
  "color:#b00e23">(24)</span> καὶ εὐηρέστησεν Ενωχ τῷ θεῷ καὶ οὐχ ηὑρίσκετο,
  ὅτι μετέθηκεν αὐτὸν ὁ θεός. <span style="color:#b00e23">(25)</span> Καὶ
  ἔζησεν Μαθουσαλα ἑκατὸν καὶ ἑξήκοντα ἑπτὰ ἔτη καὶ ἐγέννησεν τὸν Λαμεχ.
  <span style="color:#b00e23">(26)</span> καὶ ἔζησεν Μαθουσαλα μετὰ τὸ γεννῆσαι
  αὐτὸν τὸν Λαμεχ ὀκτακόσια δύο ἔτη καὶ ἐγέννησεν υἱοὺς καὶ θυγατέρας.
  <span style="color:#b00e23">(27)</span> καὶ ἐγένοντο πᾶσαι αἱ ἡμέραι
  Μαθουσαλα, ἃς ἔζησεν, ἐννακόσια καὶ ἑξήκοντα ἐννέα ἔτη, καὶ ἀπέθανεν.
  <span style="color:#b00e23">(28)</span> Καὶ ἔζησεν Λαμεχ ἑκατὸν ὀγδοήκοντα
  ὀκτὼ ἔτη καὶ ἐγέννησεν υἱὸν <span style="color:#b00e23">(29)</span> καὶ
  ἐπωνόμασεν τὸ ὄνομα αὐτοῦ Νωε λέγων Οὗτος διαναπαύσει ἡμᾶς ἀπὸ τῶν ἔργων ἡμῶν
  καὶ ἀπὸ τῶν λυπῶν τῶν χειρῶν ἡμῶν καὶ ἀπὸ τῆς γῆς, ἧς κατηράσατο κύριος ὁ
  θεός. <span style="color:#b00e23">(30)</span> καὶ ἔζησεν Λαμεχ μετὰ τὸ
  γεννῆσαι αὐτὸν τὸν Νωε πεντακόσια καὶ ἑξήκοντα πέντε ἔτη καὶ ἐγέννησεν υἱοὺς
  καὶ θυγατέρας. <span style="color:#b00e23">(31)</span> καὶ ἐγένοντο πᾶσαι αἱ
  ἡμέραι Λαμεχ ἑπτακόσια καὶ πεντήκοντα τρία ἔτη, καὶ ἀπέθανεν. <span style=
  "color:#b00e23">(32)</span> Καὶ ἦν Νωε ἐτῶν πεντακοσίων καὶ ἐγέννησεν Νωε
  τρεῖς υἱούς, τὸν Σημ, τὸν Χαμ, τὸν Ιαφεθ.
  <h3 id="genesis6">6</h3><span style="color:#b00e23">(1)</span> Καὶ ἐγένετο
  ἡνίκα ἤρξαντο οἱ ἄνθρωποι πολλοὶ γίνεσθαι ἐπὶ τῆς γῆς, καὶ θυγατέρες
  ἐγενήθησαν αὐτοῖς. <span style="color:#b00e23">(2)</span> ἰδόντες δὲ οἱ υἱοὶ
  τοῦ θεοῦ τὰς θυγατέρας τῶν ἀνθρώπων ὅτι καλαί εἰσιν, ἔλαβον ἑαυτοῖς γυναῖκας
  ἀπὸ πασῶν, ὧν ἐξελέξαντο. <span style="color:#b00e23">(3)</span> καὶ εἶπεν
  κύριος ὁ θεός Οὐ μὴ καταμείνῃ τὸ πνεῦμά μου ἐν τοῖς ἀνθρώποις τούτοις εἰς τὸν
  αἰῶνα διὰ τὸ εἶναι αὐτοὺς σάρκας, ἔσονται δὲ αἱ ἡμέραι αὐτῶν ἑκατὸν εἴκοσι
  ἔτη. <span style="color:#b00e23">(4)</span> οἱ δὲ γίγαντες ἦσαν ἐπὶ τῆς γῆς
  ἐν ταῖς ἡμέραις ἐκείναις καὶ μετ᾽ ἐκεῖνο, ὡς ἂν εἰσεπορεύοντο οἱ υἱοὶ τοῦ
  θεοῦ πρὸς τὰς θυγατέρας τῶν ἀνθρώπων καὶ ἐγεννῶσαν ἑαυτοῖς· ἐκεῖνοι ἦσαν οἱ
  γίγαντες οἱ ἀπ᾽ αἰῶνος, οἱ ἄνθρωποι οἱ ὀνομαστοί. <span style=
  "color:#b00e23">(5)</span> ᾿Ιδὼν δὲ κύριος ὁ θεὸς ὅτι ἐπληθύνθησαν αἱ κακίαι
  τῶν ἀνθρώπων ἐπὶ τῆς γῆς καὶ πᾶς τις διανοεῖται ἐν τῇ καρδίᾳ αὐτοῦ ἐπιμελῶς
  ἐπὶ τὰ πονηρὰ πάσας τὰς ἡμέρας, <span style="color:#b00e23">(6)</span> καὶ
  ἐνεθυμήθη ὁ θεὸς ὅτι ἐποίησεν τὸν ἄνθρωπον ἐπὶ τῆς γῆς, καὶ διενοήθη.
  <span style="color:#b00e23">(7)</span> καὶ εἶπεν ὁ θεός ᾿Απαλείψω τὸν
  ἄνθρωπον, ὃν ἐποίησα, ἀπὸ προσώπου τῆς γῆς ἀπὸ ἀνθρώπου ἕως κτήνους καὶ ἀπὸ
  ἑρπετῶν ἕως τῶν πετεινῶν τοῦ οὐρανοῦ, ὅτι ἐθυμώθην ὅτι ἐποίησα αὐτούς.
  <span style="color:#b00e23">(8)</span> Νωε δὲ εὗρεν χάριν ἐναντίον κυρίου τοῦ
  θεοῦ. <span style="color:#b00e23">(9)</span> Αὗται δὲ αἱ γενέσεις Νωε· Νωε
  ἄνθρωπος δίκαιος, τέλειος ὢν ἐν τῇ γενεᾷ αὐτοῦ· τῷ θεῷ εὐηρέστησεν Νωε.
  <span style="color:#b00e23">(10)</span> ἐγέννησεν δὲ Νωε τρεῖς υἱούς, τὸν
  Σημ, τὸν Χαμ, τὸν Ιαφεθ. <span style="color:#b00e23">(11)</span> ἐφθάρη δὲ ἡ
  γῆ ἐναντίον τοῦ θεοῦ, καὶ ἐπλήσθη ἡ γῆ ἀδικίας. <span style=
  "color:#b00e23">(12)</span> καὶ εἶδεν κύριος ὁ θεὸς τὴν γῆν, καὶ ἦν
  κατεφθαρμένη, ὅτι κατέφθειρεν πᾶσα σὰρξ τὴν ὁδὸν αὐτοῦ ἐπὶ τῆς γῆς.
  <span style="color:#b00e23">(13)</span> καὶ εἶπεν ὁ θεὸς πρὸς Νωε Καιρὸς
  παντὸς ἀνθρώπου ἥκει ἐναντίον μου, ὅτι ἐπλήσθη ἡ γῆ ἀδικίας ἀπ᾽ αὐτῶν, καὶ
  ἰδοὺ ἐγὼ καταφθείρω αὐτοὺς καὶ τὴν γῆν. <span style=
  "color:#b00e23">(14)</span> ποίησον οὖν σεαυτῷ κιβωτὸν ἐκ ξύλων τετραγώνων·
  νοσσιὰς ποιήσεις τὴν κιβωτὸν καὶ ἀσφαλτώσεις αὐτὴν ἔσωθεν καὶ ἔξωθεν τῇ
  ἀσφάλτῳ. <span style="color:#b00e23">(15)</span> καὶ οὕτως ποιήσεις τὴν
  κιβωτόν· τριακοσίων πήχεων τὸ μῆκος τῆς κιβωτοῦ καὶ πεντήκοντα πήχεων τὸ
  πλάτος καὶ τριάκοντα πήχεων τὸ ὕψος αὐτῆς· <span style=
  "color:#b00e23">(16)</span> ἐπισυνάγων ποιήσεις τὴν κιβωτὸν καὶ εἰς πῆχυν
  συντελέσεις αὐτὴν ἄνωθεν· τὴν δὲ θύραν τῆς κιβωτοῦ ποιήσεις ἐκ πλαγίων·
  κατάγαια, διώροφα καὶ τριώροφα ποιήσεις αὐτήν. <span style=
  "color:#b00e23">(17)</span> ἐγὼ δὲ ἰδοὺ ἐπάγω τὸν κατακλυσμὸν ὕδωρ ἐπὶ τὴν
  γῆν καταφθεῖραι πᾶσαν σάρκα, ἐν ᾗ ἐστιν πνεῦμα ζωῆς, ὑποκάτω τοῦ οὐρανοῦ· καὶ
  ὅσα ἐὰν ᾖ ἐπὶ τῆς γῆς, τελευτήσει. <span style="color:#b00e23">(18)</span>
  καὶ στήσω τὴν διαθήκην μου πρὸς σέ· εἰσελεύσῃ δὲ εἰς τὴν κιβωτόν, σὺ καὶ οἱ
  υἱοί σου καὶ ἡ γυνή σου καὶ αἱ γυναῖκες τῶν υἱῶν σου μετὰ σοῦ. <span style=
  "color:#b00e23">(19)</span> καὶ ἀπὸ πάντων τῶν κτηνῶν καὶ ἀπὸ πάντων τῶν
  ἑρπετῶν καὶ ἀπὸ πάντων τῶν θηρίων καὶ ἀπὸ πάσης σαρκός, δύο δύο ἀπὸ πάντων
  εἰσάξεις εἰς τὴν κιβωτόν, ἵνα τρέφῃς μετὰ σεαυτοῦ· ἄρσεν καὶ θῆλυ ἔσονται.
  <span style="color:#b00e23">(20)</span> ἀπὸ πάντων τῶν ὀρνέων τῶν πετεινῶν
  κατὰ γένος καὶ ἀπὸ πάντων τῶν κτηνῶν κατὰ γένος καὶ ἀπὸ πάντων τῶν ἑρπετῶν
  τῶν ἑρπόντων ἐπὶ τῆς γῆς κατὰ γένος αὐτῶν, δύο δύο ἀπὸ πάντων εἰσελεύσονται
  πρὸς σὲ τρέφεσθαι μετὰ σοῦ, ἄρσεν καὶ θῆλυ. <span style=
  "color:#b00e23">(21)</span> σὺ δὲ λήμψῃ σεαυτῷ ἀπὸ πάντων τῶν βρωμάτων, ἃ
  ἔδεσθε, καὶ συνάξεις πρὸς σεαυτόν, καὶ ἔσται σοὶ καὶ ἐκείνοις φαγεῖν.
  <span style="color:#b00e23">(22)</span> καὶ ἐποίησεν Νωε πάντα, ὅσα
  ἐνετείλατο αὐτῷ κύριος ὁ θεός, οὕτως ἐποίησεν.
  <h3 id="genesis7">7</h3><span style="color:#b00e23">(1)</span> Καὶ εἶπεν
  κύριος ὁ θεὸς πρὸς Νωε Εἴσελθε σὺ καὶ πᾶς ὁ οἶκός σου εἰς τὴν κιβωτόν, ὅτι σὲ
  εἶδον δίκαιον ἐναντίον μου ἐν τῇ γενεᾷ ταύτῃ. <span style=
  "color:#b00e23">(2)</span> ἀπὸ δὲ τῶν κτηνῶν τῶν καθαρῶν εἰσάγαγε πρὸς σὲ
  ἑπτὰ ἑπτά, ἄρσεν καὶ θῆλυ, ἀπὸ δὲ τῶν κτηνῶν τῶν μὴ καθαρῶν δύο δύο, ἄρσεν
  καὶ θῆλυ, <span style="color:#b00e23">(3)</span> καὶ ἀπὸ τῶν πετεινῶν τοῦ
  οὐρανοῦ τῶν καθαρῶν ἑπτὰ ἑπτά, ἄρσεν καὶ θῆλυ, καὶ ἀπὸ τῶν πετεινῶν τῶν μὴ
  καθαρῶν δύο δύο, ἄρσεν καὶ θῆλυ, διαθρέψαι σπέρμα ἐπὶ πᾶσαν τὴν γῆν.
  <span style="color:#b00e23">(4)</span> ἔτι γὰρ ἡμερῶν ἑπτὰ ἐγὼ ἐπάγω ὑετὸν
  ἐπὶ τὴν γῆν τεσσαράκοντα ἡμέρας καὶ τεσσαράκοντα νύκτας καὶ ἐξαλείψω πᾶσαν
  τὴν ἐξανάστασιν, ἣν ἐποίησα, ἀπὸ προσώπου τῆς γῆς. <span style=
  "color:#b00e23">(5)</span> καὶ ἐποίησεν Νωε πάντα, ὅσα ἐνετείλατο αὐτῷ κύριος
  ὁ θεός. <span style="color:#b00e23">(6)</span> Νωε δὲ ἦν ἐτῶν ἑξακοσίων, καὶ
  ὁ κατακλυσμὸς ἐγένετο ὕδατος ἐπὶ τῆς γῆς. <span style=
  "color:#b00e23">(7)</span> εἰσῆλθεν δὲ Νωε καὶ οἱ υἱοὶ αὐτοῦ καὶ ἡ γυνὴ αὐτοῦ
  καὶ αἱ γυναῖκες τῶν υἱῶν αὐτοῦ μετ᾽ αὐτοῦ εἰς τὴν κιβωτὸν διὰ τὸ ὕδωρ τοῦ
  κατακλυσμοῦ. <span style="color:#b00e23">(8)</span> καὶ ἀπὸ τῶν πετεινῶν καὶ
  ἀπὸ τῶν κτηνῶν τῶν καθαρῶν καὶ ἀπὸ τῶν κτηνῶν τῶν μὴ καθαρῶν καὶ ἀπὸ πάντων
  τῶν ἑρπετῶν τῶν ἐπὶ τῆς γῆς <span style="color:#b00e23">(9)</span> δύο δύο
  εἰσῆλθον πρὸς Νωε εἰς τὴν κιβωτόν, ἄρσεν καὶ θῆλυ, καθὰ ἐνετείλατο αὐτῷ ὁ
  θεός. <span style="color:#b00e23">(10)</span> καὶ ἐγένετο μετὰ τὰς ἑπτὰ
  ἡμέρας καὶ τὸ ὕδωρ τοῦ κατακλυσμοῦ ἐγένετο ἐπὶ τῆς γῆς. <span style=
  "color:#b00e23">(11)</span> ἐν τῷ ἑξακοσιοστῷ ἔτει ἐν τῇ ζωῇ τοῦ Νωε, τοῦ
  δευτέρου μηνός, ἑβδόμῃ καὶ εἰκάδι τοῦ μηνός, τῇ ἡμέρᾳ ταύτῃ ἐρράγησαν πᾶσαι
  αἱ πηγαὶ τῆς ἀβύσσου, καὶ οἱ καταρράκται τοῦ οὐρανοῦ ἠνεῴχθησαν, <span style=
  "color:#b00e23">(12)</span> καὶ ἐγένετο ὁ ὑετὸς ἐπὶ τῆς γῆς τεσσαράκοντα
  ἡμέρας καὶ τεσσαράκοντα νύκτας. <span style="color:#b00e23">(13)</span> ἐν τῇ
  ἡμέρᾳ ταύτῃ εἰσῆλθεν Νωε, Σημ, Χαμ, Ιαφεθ, υἱοὶ Νωε, καὶ ἡ γυνὴ Νωε καὶ αἱ
  τρεῖς γυναῖκες τῶν υἱῶν αὐτοῦ μετ᾽ αὐτοῦ εἰς τὴν κιβωτόν. <span style=
  "color:#b00e23">(14)</span> καὶ πάντα τὰ θηρία κατὰ γένος καὶ πάντα τὰ κτήνη
  κατὰ γένος καὶ πᾶν ἑρπετὸν κινούμενον ἐπὶ τῆς γῆς κατὰ γένος καὶ πᾶν πετεινὸν
  κατὰ γένος <span style="color:#b00e23">(15)</span> εἰσῆλθον πρὸς Νωε εἰς τὴν
  κιβωτόν, δύο δύο ἀπὸ πάσης σαρκός, ἐν ᾧ ἐστιν πνεῦμα ζωῆς. <span style=
  "color:#b00e23">(16)</span> καὶ τὰ εἰσπορευόμενα ἄρσεν καὶ θῆλυ ἀπὸ πάσης
  σαρκὸς εἰσῆλθεν, καθὰ ἐνετείλατο ὁ θεὸς τῷ Νωε. καὶ ἔκλεισεν κύριος ὁ θεὸς
  ἔξωθεν αὐτοῦ τὴν κιβωτόν. <span style="color:#b00e23">(17)</span> Καὶ ἐγένετο
  ὁ κατακλυσμὸς τεσσαράκοντα ἡμέρας καὶ τεσσαράκοντα νύκτας ἐπὶ τῆς γῆς, καὶ
  ἐπληθύνθη τὸ ὕδωρ καὶ ἐπῆρεν τὴν κιβωτόν, καὶ ὑψώθη ἀπὸ τῆς γῆς. <span style=
  "color:#b00e23">(18)</span> καὶ ἐπεκράτει τὸ ὕδωρ καὶ ἐπληθύνετο σφόδρα ἐπὶ
  τῆς γῆς, καὶ ἐπεφέρετο ἡ κιβωτὸς ἐπάνω τοῦ ὕδατος. <span style=
  "color:#b00e23">(19)</span> τὸ δὲ ὕδωρ ἐπεκράτει σφόδρα σφοδρῶς ἐπὶ τῆς γῆς
  καὶ ἐπεκάλυψεν πάντα τὰ ὄρη τὰ ὑψηλά, ἃ ἦν ὑποκάτω τοῦ οὐρανοῦ· <span style=
  "color:#b00e23">(20)</span> δέκα πέντε πήχεις ἐπάνω ὑψώθη τὸ ὕδωρ καὶ
  ἐπεκάλυψεν πάντα τὰ ὄρη τὰ ὑψηλά. <span style="color:#b00e23">(21)</span> καὶ
  ἀπέθανεν πᾶσα σὰρξ κινουμένη ἐπὶ τῆς γῆς τῶν πετεινῶν καὶ τῶν κτηνῶν καὶ τῶν
  θηρίων καὶ πᾶν ἑρπετὸν κινούμενον ἐπὶ τῆς γῆς καὶ πᾶς ἄνθρωπος. <span style=
  "color:#b00e23">(22)</span> καὶ πάντα, ὅσα ἔχει πνοὴν ζωῆς, καὶ πᾶς, ὃς ἦν
  ἐπὶ τῆς ξηρᾶς, ἀπέθανεν. <span style="color:#b00e23">(23)</span> καὶ
  ἐξήλειψεν πᾶν τὸ ἀνάστημα, ὃ ἦν ἐπὶ προσώπου πάσης τῆς γῆς, ἀπὸ ἀνθρώπου ἕως
  κτήνους καὶ ἑρπετῶν καὶ τῶν πετεινῶν τοῦ οὐρανοῦ, καὶ ἐξηλείφθησαν ἀπὸ τῆς
  γῆς· καὶ κατελείφθη μόνος Νωε καὶ οἱ μετ᾽ αὐτοῦ ἐν τῇ κιβωτῷ. <span style=
  "color:#b00e23">(24)</span> καὶ ὑψώθη τὸ ὕδωρ ἐπὶ τῆς γῆς ἡμέρας ἑκατὸν
  πεντήκοντα.
  <h3 id="genesis8">8</h3><span style="color:#b00e23">(1)</span> Καὶ ἐμνήσθη ὁ
  θεὸς τοῦ Νωε καὶ πάντων τῶν θηρίων καὶ πάντων τῶν κτηνῶν καὶ πάντων τῶν
  πετεινῶν καὶ πάντων τῶν ἑρπετῶν, ὅσα ἦν μετ᾽ αὐτοῦ ἐν τῇ κιβωτῷ, καὶ ἐπήγαγεν
  ὁ θεὸς πνεῦμα ἐπὶ τὴν γῆν, καὶ ἐκόπασεν τὸ ὕδωρ, <span style=
  "color:#b00e23">(2)</span> καὶ ἐπεκαλύφθησαν αἱ πηγαὶ τῆς ἀβύσσου καὶ οἱ
  καταρράκται τοῦ οὐρανοῦ, καὶ συνεσχέθη ὁ ὑετὸς ἀπὸ τοῦ οὐρανοῦ. <span style=
  "color:#b00e23">(3)</span> καὶ ἐνεδίδου τὸ ὕδωρ πορευόμενον ἀπὸ τῆς γῆς,
  ἐνεδίδου καὶ ἠλαττονοῦτο τὸ ὕδωρ μετὰ πεντήκοντα καὶ ἑκατὸν ἡμέρας.
  <span style="color:#b00e23">(4)</span> καὶ ἐκάθισεν ἡ κιβωτὸς ἐν μηνὶ τῷ
  ἑβδόμῳ, ἑβδόμῃ καὶ εἰκάδι τοῦ μηνός, ἐπὶ τὰ ὄρη τὰ Αραρατ. <span style=
  "color:#b00e23">(5)</span> τὸ δὲ ὕδωρ πορευόμενον ἠλαττονοῦτο ἕως τοῦ δεκάτου
  μηνός· ἐν δὲ τῷ ἑνδεκάτῳ μηνί, τῇ πρώτῃ τοῦ μηνός, ὤφθησαν αἱ κεφαλαὶ τῶν
  ὀρέων.— <span style="color:#b00e23">(6)</span> καὶ ἐγένετο μετὰ τεσσαράκοντα
  ἡμέρας ἠνέῳξεν Νωε τὴν θυρίδα τῆς κιβωτοῦ, ἣν ἐποίησεν, <span style=
  "color:#b00e23">(7)</span> καὶ ἀπέστειλεν τὸν κόρακα τοῦ ἰδεῖν εἰ κεκόπακεν
  τὸ ὕδωρ· καὶ ἐξελθὼν οὐχ ὑπέστρεψεν ἕως τοῦ ξηρανθῆναι τὸ ὕδωρ ἀπὸ τῆς γῆς.
  <span style="color:#b00e23">(8)</span> καὶ ἀπέστειλεν τὴν περιστερὰν ὀπίσω
  αὐτοῦ ἰδεῖν εἰ κεκόπακεν τὸ ὕδωρ ἀπὸ προσώπου τῆς γῆς· <span style=
  "color:#b00e23">(9)</span> καὶ οὐχ εὑροῦσα ἡ περιστερὰ ἀνάπαυσιν τοῖς ποσὶν
  αὐτῆς ὑπέστρεψεν πρὸς αὐτὸν εἰς τὴν κιβωτόν, ὅτι ὕδωρ ἦν ἐπὶ παντὶ προσώπῳ
  πάσης τῆς γῆς, καὶ ἐκτείνας τὴν χεῖρα αὐτοῦ ἔλαβεν αὐτὴν καὶ εἰσήγαγεν αὐτὴν
  πρὸς ἑαυτὸν εἰς τὴν κιβωτόν. <span style="color:#b00e23">(10)</span> καὶ
  ἐπισχὼν ἔτι ἡμέρας ἑπτὰ ἑτέρας πάλιν ἐξαπέστειλεν τὴν περιστερὰν ἐκ τῆς
  κιβωτοῦ· <span style="color:#b00e23">(11)</span> καὶ ἀνέστρεψεν πρὸς αὐτὸν ἡ
  περιστερὰ τὸ πρὸς ἑσπέραν καὶ εἶχεν φύλλον ἐλαίας κάρφος ἐν τῷ στόματι αὐτῆς,
  καὶ ἔγνω Νωε ὅτι κεκόπακεν τὸ ὕδωρ ἀπὸ τῆς γῆς. <span style=
  "color:#b00e23">(12)</span> καὶ ἐπισχὼν ἔτι ἡμέρας ἑπτὰ ἑτέρας πάλιν
  ἐξαπέστειλεν τὴν περιστεράν, καὶ οὐ προσέθετο τοῦ ἐπιστρέψαι πρὸς αὐτὸν ἔτι.—
  <span style="color:#b00e23">(13)</span> καὶ ἐγένετο ἐν τῷ ἑνὶ καὶ ἑξακοσιοστῷ
  ἔτει ἐν τῇ ζωῇ τοῦ Νωε, τοῦ πρώτου μηνός, μιᾷ τοῦ μηνός, ἐξέλιπεν τὸ ὕδωρ ἀπὸ
  τῆς γῆς· καὶ ἀπεκάλυψεν Νωε τὴν στέγην τῆς κιβωτοῦ, ἣν ἐποίησεν, καὶ εἶδεν
  ὅτι ἐξέλιπεν τὸ ὕδωρ ἀπὸ προσώπου τῆς γῆς. <span style=
  "color:#b00e23">(14)</span> ἐν δὲ τῷ μηνὶ τῷ δευτέρῳ, ἑβδόμῃ καὶ εἰκάδι τοῦ
  μηνός, ἐξηράνθη ἡ γῆ. <span style="color:#b00e23">(15)</span> Καὶ εἶπεν
  κύριος ὁ θεὸς τῷ Νωε λέγων <span style="color:#b00e23">(16)</span> ῎Εξελθε ἐκ
  τῆς κιβωτοῦ, σὺ καὶ ἡ γυνή σου καὶ οἱ υἱοί σου καὶ αἱ γυναῖκες τῶν υἱῶν σου
  μετὰ σοῦ <span style="color:#b00e23">(17)</span> καὶ πάντα τὰ θηρία, ὅσα
  ἐστὶν μετὰ σοῦ, καὶ πᾶσα σὰρξ ἀπὸ πετεινῶν ἕως κτηνῶν, καὶ πᾶν ἑρπετὸν
  κινούμενον ἐπὶ τῆς γῆς ἐξάγαγε μετὰ σεαυτοῦ· καὶ αὐξάνεσθε καὶ πληθύνεσθε ἐπὶ
  τῆς γῆς. <span style="color:#b00e23">(18)</span> καὶ ἐξῆλθεν Νωε καὶ ἡ γυνὴ
  αὐτοῦ καὶ οἱ υἱοὶ αὐτοῦ καὶ αἱ γυναῖκες τῶν υἱῶν αὐτοῦ μετ᾽ αὐτοῦ,
  <span style="color:#b00e23">(19)</span> καὶ πάντα τὰ θηρία καὶ πάντα τὰ κτήνη
  καὶ πᾶν πετεινὸν καὶ πᾶν ἑρπετὸν κινούμενον ἐπὶ τῆς γῆς κατὰ γένος αὐτῶν
  ἐξήλθοσαν ἐκ τῆς κιβωτοῦ. <span style="color:#b00e23">(20)</span> καὶ
  ᾠκοδόμησεν Νωε θυσιαστήριον τῷ θεῷ καὶ ἔλαβεν ἀπὸ πάντων τῶν κτηνῶν τῶν
  καθαρῶν καὶ ἀπὸ πάντων τῶν πετεινῶν τῶν καθαρῶν καὶ ἀνήνεγκεν ὁλοκαρπώσεις
  ἐπὶ τὸ θυσιαστήριον. <span style="color:#b00e23">(21)</span> καὶ ὠσφράνθη
  κύριος ὁ θεὸς ὀσμὴν εὐωδίας, καὶ εἶπεν κύριος ὁ θεὸς διανοηθείς Οὐ προσθήσω
  ἔτι τοῦ καταράσασθαι τὴν γῆν διὰ τὰ ἔργα τῶν ἀνθρώπων, ὅτι ἔγκειται ἡ διάνοια
  τοῦ ἀνθρώπου ἐπιμελῶς ἐπὶ τὰ πονηρὰ ἐκ νεότητος· οὐ προσθήσω οὖν ἔτι πατάξαι
  πᾶσαν σάρκα ζῶσαν, καθὼς ἐποίησα. <span style="color:#b00e23">(22)</span>
  πάσας τὰς ἡμέρας τῆς γῆς σπέρμα καὶ θερισμός, ψῦχος καὶ καῦμα, θέρος καὶ ἔαρ
  ἡμέραν καὶ νύκτα οὐ καταπαύσουσιν.
  <h3 id="genesis9">9</h3><span style="color:#b00e23">(1)</span> Καὶ ηὐλόγησεν
  ὁ θεὸς τὸν Νωε καὶ τοὺς υἱοὺς αὐτοῦ καὶ εἶπεν αὐτοῖς Αὐξάνεσθε καὶ πληθύνεσθε
  καὶ πληρώσατε τὴν γῆν καὶ κατακυριεύσατε αὐτῆς. <span style=
  "color:#b00e23">(2)</span> καὶ ὁ τρόμος ὑμῶν καὶ ὁ φόβος ἔσται ἐπὶ πᾶσιν τοῖς
  θηρίοις τῆς γῆς καὶ ἐπὶ πάντα τὰ ὄρνεα τοῦ οὐρανοῦ καὶ ἐπὶ πάντα τὰ κινούμενα
  ἐπὶ τῆς γῆς καὶ ἐπὶ πάντας τοὺς ἰχθύας τῆς θαλάσσης· ὑπὸ χεῖρας ὑμῖν δέδωκα.
  <span style="color:#b00e23">(3)</span> καὶ πᾶν ἑρπετόν, ὅ ἐστιν ζῶν, ὑμῖν
  ἔσται εἰς βρῶσιν· ὡς λάχανα χόρτου δέδωκα ὑμῖν τὰ πάντα. <span style=
  "color:#b00e23">(4)</span> πλὴν κρέας ἐν αἵματι ψυχῆς οὐ φάγεσθε·
  <span style="color:#b00e23">(5)</span> καὶ γὰρ τὸ ὑμέτερον αἷμα τῶν ψυχῶν
  ὑμῶν ἐκζητήσω, ἐκ χειρὸς πάντων τῶν θηρίων ἐκζητήσω αὐτὸ καὶ ἐκ χειρὸς
  ἀνθρώπου ἀδελφοῦ ἐκζητήσω τὴν ψυχὴν τοῦ ἀνθρώπου. <span style=
  "color:#b00e23">(6)</span> ὁ ἐκχέων αἷμα ἀνθρώπου ἀντὶ τοῦ αἵματος αὐτοῦ
  ἐκχυθήσεται, ὅτι ἐν εἰκόνι θεοῦ ἐποίησα τὸν ἄνθρωπον. <span style=
  "color:#b00e23">(7)</span> ὑμεῖς δὲ αὐξάνεσθε καὶ πληθύνεσθε καὶ πληρώσατε
  τὴν γῆν καὶ πληθύνεσθε ἐπ᾽ αὐτῆς. <span style="color:#b00e23">(8)</span> Καὶ
  εἶπεν ὁ θεὸς τῷ Νωε καὶ τοῖς υἱοῖς αὐτοῦ μετ᾽ αὐτοῦ λέγων <span style=
  "color:#b00e23">(9)</span> ᾿Εγὼ ἰδοὺ ἀνίστημι τὴν διαθήκην μου ὑμῖν καὶ τῷ
  σπέρματι ὑμῶν μεθ᾽ ὑμᾶς <span style="color:#b00e23">(10)</span> καὶ πάσῃ ψυχῇ
  τῇ ζώσῃ μεθ᾽ ὑμῶν ἀπὸ ὀρνέων καὶ ἀπὸ κτηνῶν καὶ πᾶσι τοῖς θηρίοις τῆς γῆς,
  ὅσα μεθ᾽ ὑμῶν, ἀπὸ πάντων τῶν ἐξελθόντων ἐκ τῆς κιβωτοῦ. <span style=
  "color:#b00e23">(11)</span> καὶ στήσω τὴν διαθήκην μου πρὸς ὑμᾶς, καὶ οὐκ
  ἀποθανεῖται πᾶσα σὰρξ ἔτι ἀπὸ τοῦ ὕδατος τοῦ κατακλυσμοῦ, καὶ οὐκ ἔσται ἔτι
  κατακλυσμὸς ὕδατος τοῦ καταφθεῖραι πᾶσαν τὴν γῆν.— <span style=
  "color:#b00e23">(12)</span> καὶ εἶπεν κύριος ὁ θεὸς πρὸς Νωε Τοῦτο τὸ σημεῖον
  τῆς διαθήκης, ὃ ἐγὼ δίδωμι ἀνὰ μέσον ἐμοῦ καὶ ὑμῶν καὶ ἀνὰ μέσον πάσης ψυχῆς
  ζώσης, ἥ ἐστιν μεθ᾽ ὑμῶν, εἰς γενεὰς αἰωνίους· <span style=
  "color:#b00e23">(13)</span> τὸ τόξον μου τίθημι ἐν τῇ νεφέλῃ, καὶ ἔσται εἰς
  σημεῖον διαθήκης ἀνὰ μέσον ἐμοῦ καὶ τῆς γῆς. <span style=
  "color:#b00e23">(14)</span> καὶ ἔσται ἐν τῷ συννεφεῖν με νεφέλας ἐπὶ τὴν γῆν
  ὀφθήσεται τὸ τόξον μου ἐν τῇ νεφέλῃ, <span style="color:#b00e23">(15)</span>
  καὶ μνησθήσομαι τῆς διαθήκης μου, ἥ ἐστιν ἀνὰ μέσον ἐμοῦ καὶ ὑμῶν καὶ ἀνὰ
  μέσον πάσης ψυχῆς ζώσης ἐν πάσῃ σαρκί, καὶ οὐκ ἔσται ἔτι τὸ ὕδωρ εἰς
  κατακλυσμὸν ὥστε ἐξαλεῖψαι πᾶσαν σάρκα. <span style=
  "color:#b00e23">(16)</span> καὶ ἔσται τὸ τόξον μου ἐν τῇ νεφέλῃ, καὶ ὄψομαι
  τοῦ μνησθῆναι διαθήκην αἰώνιον ἀνὰ μέσον ἐμοῦ καὶ ἀνὰ μέσον πάσης ψυχῆς ζώσης
  ἐν πάσῃ σαρκί, ἥ ἐστιν ἐπὶ τῆς γῆς. <span style="color:#b00e23">(17)</span>
  καὶ εἶπεν ὁ θεὸς τῷ Νωε Τοῦτο τὸ σημεῖον τῆς διαθήκης, ἧς διεθέμην ἀνὰ μέσον
  ἐμοῦ καὶ ἀνὰ μέσον πάσης σαρκός, ἥ ἐστιν ἐπὶ τῆς γῆς. <span style=
  "color:#b00e23">(18)</span> ῏Ησαν δὲ οἱ υἱοὶ Νωε οἱ ἐξελθόντες ἐκ τῆς κιβωτοῦ
  Σημ, Χαμ, Ιαφεθ· Χαμ ἦν πατὴρ Χανααν. <span style="color:#b00e23">(19)</span>
  τρεῖς οὗτοί εἰσιν οἱ υἱοὶ Νωε· ἀπὸ τούτων διεσπάρησαν ἐπὶ πᾶσαν τὴν γῆν.
  <span style="color:#b00e23">(20)</span> Καὶ ἤρξατο Νωε ἄνθρωπος γεωργὸς γῆς
  καὶ ἐφύτευσεν ἀμπελῶνα. <span style="color:#b00e23">(21)</span> καὶ ἔπιεν ἐκ
  τοῦ οἴνου καὶ ἐμεθύσθη καὶ ἐγυμνώθη ἐν τῷ οἴκῳ αὐτοῦ. <span style=
  "color:#b00e23">(22)</span> καὶ εἶδεν Χαμ ὁ πατὴρ Χανααν τὴν γύμνωσιν τοῦ
  πατρὸς αὐτοῦ καὶ ἐξελθὼν ἀνήγγειλεν τοῖς δυσὶν ἀδελφοῖς αὐτοῦ ἔξω.
  <span style="color:#b00e23">(23)</span> καὶ λαβόντες Σημ καὶ Ιαφεθ τὸ ἱμάτιον
  ἐπέθεντο ἐπὶ τὰ δύο νῶτα αὐτῶν καὶ ἐπορεύθησαν ὀπισθοφανῶς καὶ συνεκάλυψαν
  τὴν γύμνωσιν τοῦ πατρὸς αὐτῶν, καὶ τὸ πρόσωπον αὐτῶν ὀπισθοφανές, καὶ τὴν
  γύμνωσιν τοῦ πατρὸς αὐτῶν οὐκ εἶδον. <span style="color:#b00e23">(24)</span>
  ἐξένηψεν δὲ Νωε ἀπὸ τοῦ οἴνου καὶ ἔγνω ὅσα ἐποίησεν αὐτῷ ὁ υἱὸς αὐτοῦ ὁ
  νεώτερος, <span style="color:#b00e23">(25)</span> καὶ εἶπεν ᾿Επικατάρατος
  Χανααν· παῖς οἰκέτης ἔσται τοῖς ἀδελφοῖς αὐτοῦ. <span style=
  "color:#b00e23">(26)</span> καὶ εἶπεν Εὐλογητὸς κύριος ὁ θεὸς τοῦ Σημ, καὶ
  ἔσται Χανααν παῖς αὐτοῦ. <span style="color:#b00e23">(27)</span> πλατύναι ὁ
  θεὸς τῷ Ιαφεθ καὶ κατοικησάτω ἐν τοῖς οἴκοις τοῦ Σημ, καὶ γενηθήτω Χανααν
  παῖς αὐτῶν. <span style="color:#b00e23">(28)</span> ῎Εζησεν δὲ Νωε μετὰ τὸν
  κατακλυσμὸν τριακόσια πεντήκοντα ἔτη. <span style="color:#b00e23">(29)</span>
  καὶ ἐγένοντο πᾶσαι αἱ ἡμέραι Νωε ἐννακόσια πεντήκοντα ἔτη, καὶ ἀπέθανεν.
  <h3 id="genesis10">10</h3><span style="color:#b00e23">(1)</span> Αὗται δὲ αἱ
  γενέσεις τῶν υἱῶν Νωε, Σημ, Χαμ, Ιαφεθ, καὶ ἐγενήθησαν αὐτοῖς υἱοὶ μετὰ τὸν
  κατακλυσμόν. <span style="color:#b00e23">(2)</span> Υἱοὶ Ιαφεθ· Γαμερ καὶ
  Μαγωγ καὶ Μαδαι καὶ Ιωυαν καὶ Ελισα καὶ Θοβελ καὶ Μοσοχ καὶ Θιρας.
  <span style="color:#b00e23">(3)</span> καὶ υἱοὶ Γαμερ· Ασχαναζ καὶ Ριφαθ καὶ
  Θοργαμα. <span style="color:#b00e23">(4)</span> καὶ υἱοὶ Ιωυαν· Ελισα καὶ
  Θαρσις, Κίτιοι, ῾Ρόδιοι. <span style="color:#b00e23">(5)</span> ἐκ τούτων
  ἀφωρίσθησαν νῆσοι τῶν ἐθνῶν ἐν τῇ γῇ αὐτῶν, ἕκαστος κατὰ γλῶσσαν ἐν ταῖς
  φυλαῖς αὐτῶν καὶ ἐν τοῖς ἔθνεσιν αὐτῶν. <span style=
  "color:#b00e23">(6)</span> Υἱοὶ δὲ Χαμ· Χους καὶ Μεσραιμ, Φουδ καὶ Χανααν.
  <span style="color:#b00e23">(7)</span> υἱοὶ δὲ Χους· Σαβα καὶ Ευιλα καὶ
  Σαβαθα καὶ Ρεγμα καὶ Σαβακαθα. υἱοὶ δὲ Ρεγμα· Σαβα καὶ Δαδαν. <span style=
  "color:#b00e23">(8)</span> Χους δὲ ἐγέννησεν τὸν Νεβρωδ. οὗτος ἤρξατο εἶναι
  γίγας ἐπὶ τῆς γῆς· <span style="color:#b00e23">(9)</span> οὗτος ἦν γίγας
  κυνηγὸς ἐναντίον κυρίου τοῦ θεοῦ· διὰ τοῦτο ἐροῦσιν ῾Ως Νεβρωδ γίγας κυνηγὸς
  ἐναντίον κυρίου. <span style="color:#b00e23">(10)</span> καὶ ἐγένετο ἀρχὴ τῆς
  βασιλείας αὐτοῦ Βαβυλὼν καὶ Ορεχ καὶ Αρχαδ καὶ Χαλαννη ἐν τῇ γῇ Σεννααρ.
  <span style="color:#b00e23">(11)</span> ἐκ τῆς γῆς ἐκείνης ἐξῆλθεν Ασσουρ καὶ
  ᾠκοδόμησεν τὴν Νινευη καὶ τὴν Ροωβωθ πόλιν καὶ τὴν Χαλαχ <span style=
  "color:#b00e23">(12)</span> καὶ τὴν Δασεμ ἀνὰ μέσον Νινευη καὶ ἀνὰ μέσον
  Χαλαχ· αὕτη ἡ πόλις ἡ μεγάλη.— <span style="color:#b00e23">(13)</span> καὶ
  Μεσραιμ ἐγέννησεν τοὺς Λουδιιμ καὶ τοὺς Ενεμετιιμ καὶ τοὺς Λαβιιμ καὶ τοὺς
  Νεφθαλιιμ <span style="color:#b00e23">(14)</span> καὶ τοὺς Πατροσωνιιμ καὶ
  τοὺς Χασλωνιιμ, ὅθεν ἐξῆλθεν ἐκεῖθεν Φυλιστιιμ, καὶ τοὺς Καφθοριιμ.—
  <span style="color:#b00e23">(15)</span> Χανααν δὲ ἐγέννησεν τὸν Σιδῶνα
  πρωτότοκον καὶ τὸν Χετταῖον <span style="color:#b00e23">(16)</span> καὶ τὸν
  Ιεβουσαῖον καὶ τὸν Αμορραῖον καὶ τὸν Γεργεσαῖον <span style=
  "color:#b00e23">(17)</span> καὶ τὸν Ευαῖον καὶ τὸν Αρουκαῖον καὶ τὸν
  Ασενναῖον <span style="color:#b00e23">(18)</span> καὶ τὸν ᾿Αράδιον καὶ τὸν
  Σαμαραῖον καὶ τὸν Αμαθι. καὶ μετὰ τοῦτο διεσπάρησαν αἱ φυλαὶ τῶν Χαναναίων,
  <span style="color:#b00e23">(19)</span> καὶ ἐγένοντο τὰ ὅρια τῶν Χαναναίων
  ἀπὸ Σιδῶνος ἕως ἐλθεῖν εἰς Γεραρα καὶ Γάζαν, ἕως ἐλθεῖν Σοδομων καὶ Γομορρας,
  Αδαμα καὶ Σεβωιμ, ἕως Λασα.— <span style="color:#b00e23">(20)</span> οὗτοι
  υἱοὶ Χαμ ἐν ταῖς φυλαῖς αὐτῶν κατὰ γλώσσας αὐτῶν ἐν ταῖς χώραις αὐτῶν καὶ ἐν
  τοῖς ἔθνεσιν αὐτῶν. <span style="color:#b00e23">(21)</span> Καὶ τῷ Σημ
  ἐγενήθη καὶ αὐτῷ, πατρὶ πάντων τῶν υἱῶν Εβερ, ἀδελφῷ Ιαφεθ τοῦ μείζονος.
  <span style="color:#b00e23">(22)</span> υἱοὶ Σημ· Αιλαμ καὶ Ασσουρ καὶ
  Αρφαξαδ καὶ Λουδ καὶ Αραμ καὶ Καιναν. <span style="color:#b00e23">(23)</span>
  καὶ υἱοὶ Αραμ· Ως καὶ Ουλ καὶ Γαθερ καὶ Μοσοχ. <span style=
  "color:#b00e23">(24)</span> καὶ Αρφαξαδ ἐγέννησεν τὸν Καιναν, καὶ Καιναν
  ἐγέννησεν τὸν Σαλα, Σαλα δὲ ἐγέννησεν τὸν Εβερ. <span style=
  "color:#b00e23">(25)</span> καὶ τῷ Εβερ ἐγενήθησαν δύο υἱοί· ὄνομα τῷ ἑνὶ
  Φαλεκ, ὅτι ἐν ταῖς ἡμέραις αὐτοῦ διεμερίσθη ἡ γῆ, καὶ ὄνομα τῷ ἀδελφῷ αὐτοῦ
  Ιεκταν. <span style="color:#b00e23">(26)</span> Ιεκταν δὲ ἐγέννησεν τὸν
  Ελμωδαδ καὶ τὸν Σαλεφ καὶ Ασαρμωθ καὶ Ιαραχ <span style=
  "color:#b00e23">(27)</span> καὶ Οδορρα καὶ Αιζηλ καὶ Δεκλα <span style=
  "color:#b00e23">(28)</span> καὶ Αβιμεηλ καὶ Σαβευ <span style=
  "color:#b00e23">(29)</span> καὶ Ουφιρ καὶ Ευιλα καὶ Ιωβαβ. πάντες οὗτοι υἱοὶ
  Ιεκταν. <span style="color:#b00e23">(30)</span> καὶ ἐγένετο ἡ κατοίκησις
  αὐτῶν ἀπὸ Μασση ἕως ἐλθεῖν εἰς Σωφηρα, ὄρος ἀνατολῶν. <span style=
  "color:#b00e23">(31)</span> οὗτοι υἱοὶ Σημ ἐν ταῖς φυλαῖς αὐτῶν κατὰ γλώσσας
  αὐτῶν ἐν ταῖς χώραις αὐτῶν καὶ ἐν τοῖς ἔθνεσιν αὐτῶν. <span style=
  "color:#b00e23">(32)</span> Αὗται αἱ φυλαὶ υἱῶν Νωε κατὰ γενέσεις αὐτῶν κατὰ
  τὰ ἔθνη αὐτῶν· ἀπὸ τούτων διεσπάρησαν νῆσοι τῶν ἐθνῶν ἐπὶ τῆς γῆς μετὰ τὸν
  κατακλυσμόν.
  <h3 id="genesis11">11</h3><span style="color:#b00e23">(1)</span> Καὶ ἦν πᾶσα
  ἡ γῆ χεῖλος ἕν, καὶ φωνὴ μία πᾶσιν. <span style="color:#b00e23">(2)</span>
  καὶ ἐγένετο ἐν τῷ κινῆσαι αὐτοὺς ἀπὸ ἀνατολῶν εὗρον πεδίον ἐν γῇ Σεννααρ καὶ
  κατῴκησαν ἐκεῖ. <span style="color:#b00e23">(3)</span> καὶ εἶπεν ἄνθρωπος τῷ
  πλησίον Δεῦτε πλινθεύσωμεν πλίνθους καὶ ὀπτήσωμεν αὐτὰς πυρί. καὶ ἐγένετο
  αὐτοῖς ἡ πλίνθος εἰς λίθον, καὶ ἄσφαλτος ἦν αὐτοῖς ὁ πηλός. <span style=
  "color:#b00e23">(4)</span> καὶ εἶπαν Δεῦτε οἰκοδομήσωμεν ἑαυτοῖς πόλιν καὶ
  πύργον, οὗ ἡ κεφαλὴ ἔσται ἕως τοῦ οὐρανοῦ, καὶ ποιήσωμεν ἑαυτοῖς ὄνομα πρὸ
  τοῦ διασπαρῆναι ἐπὶ προσώπου πάσης τῆς γῆς. <span style=
  "color:#b00e23">(5)</span> καὶ κατέβη κύριος ἰδεῖν τὴν πόλιν καὶ τὸν πύργον,
  ὃν ᾠκοδόμησαν οἱ υἱοὶ τῶν ἀνθρώπων. <span style="color:#b00e23">(6)</span>
  καὶ εἶπεν κύριος ᾿Ιδοὺ γένος ἓν καὶ χεῖλος ἓν πάντων, καὶ τοῦτο ἤρξαντο
  ποιῆσαι, καὶ νῦν οὐκ ἐκλείψει ἐξ αὐτῶν πάντα, ὅσα ἂν ἐπιθῶνται ποιεῖν.
  <span style="color:#b00e23">(7)</span> δεῦτε καὶ καταβάντες συγχέωμεν ἐκεῖ
  αὐτῶν τὴν γλῶσσαν, ἵνα μὴ ἀκούσωσιν ἕκαστος τὴν φωνὴν τοῦ πλησίον.
  <span style="color:#b00e23">(8)</span> καὶ διέσπειρεν αὐτοὺς κύριος ἐκεῖθεν
  ἐπὶ πρόσωπον πάσης τῆς γῆς, καὶ ἐπαύσαντο οἰκοδομοῦντες τὴν πόλιν καὶ τὸν
  πύργον. <span style="color:#b00e23">(9)</span> διὰ τοῦτο ἐκλήθη τὸ ὄνομα
  αὐτῆς Σύγχυσις, ὅτι ἐκεῖ συνέχεεν κύριος τὰ χείλη πάσης τῆς γῆς, καὶ ἐκεῖθεν
  διέσπειρεν αὐτοὺς κύριος ὁ θεὸς ἐπὶ πρόσωπον πάσης τῆς γῆς. <span style=
  "color:#b00e23">(10)</span> Καὶ αὗται αἱ γενέσεις Σημ· Σημ υἱὸς ἑκατὸν ἐτῶν,
  ὅτε ἐγέννησεν τὸν Αρφαξαδ, δευτέρου ἔτους μετὰ τὸν κατακλυσμόν. <span style=
  "color:#b00e23">(11)</span> καὶ ἔζησεν Σημ μετὰ τὸ γεννῆσαι αὐτὸν τὸν Αρφαξαδ
  πεντακόσια ἔτη καὶ ἐγέννησεν υἱοὺς καὶ θυγατέρας καὶ ἀπέθανεν. <span style=
  "color:#b00e23">(12)</span> Καὶ ἔζησεν Αρφαξαδ ἑκατὸν τριάκοντα πέντε ἔτη καὶ
  ἐγέννησεν τὸν Καιναν. <span style="color:#b00e23">(13)</span> καὶ ἔζησεν
  Αρφαξαδ μετὰ τὸ γεννῆσαι αὐτὸν τὸν Καιναν ἔτη τετρακόσια τριάκοντα καὶ
  ἐγέννησεν υἱοὺς καὶ θυγατέρας καὶ ἀπέθανεν. Καὶ ἔζησεν Καιναν ἑκατὸν
  τριάκοντα ἔτη καὶ ἐγέννησεν τὸν Σαλα. καὶ ἔζησεν Καιναν μετὰ τὸ γεννῆσαι
  αὐτὸν τὸν Σαλα ἔτη τριακόσια τριάκοντα καὶ ἐγέννησεν υἱοὺς καὶ θυγατέρας καὶ
  ἀπέθανεν. <span style="color:#b00e23">(14)</span> Καὶ ἔζησεν Σαλα ἑκατὸν
  τριάκοντα ἔτη καὶ ἐγέννησεν τὸν Εβερ. <span style="color:#b00e23">(15)</span>
  καὶ ἔζησεν Σαλα μετὰ τὸ γεννῆσαι αὐτὸν τὸν Εβερ τριακόσια τριάκοντα ἔτη καὶ
  ἐγέννησεν υἱοὺς καὶ θυγατέρας καὶ ἀπέθανεν. <span style=
  "color:#b00e23">(16)</span> Καὶ ἔζησεν Εβερ ἑκατὸν τριάκοντα τέσσαρα ἔτη καὶ
  ἐγέννησεν τὸν Φαλεκ. <span style="color:#b00e23">(17)</span> καὶ ἔζησεν Εβερ
  μετὰ τὸ γεννῆσαι αὐτὸν τὸν Φαλεκ ἔτη τριακόσια ἑβδομήκοντα καὶ ἐγέννησεν
  υἱοὺς καὶ θυγατέρας καὶ ἀπέθανεν. <span style="color:#b00e23">(18)</span> Καὶ
  ἔζησεν Φαλεκ ἑκατὸν τριάκοντα ἔτη καὶ ἐγέννησεν τὸν Ραγαυ. <span style=
  "color:#b00e23">(19)</span> καὶ ἔζησεν Φαλεκ μετὰ τὸ γεννῆσαι αὐτὸν τὸν Ραγαυ
  διακόσια ἐννέα ἔτη καὶ ἐγέννησεν υἱοὺς καὶ θυγατέρας καὶ ἀπέθανεν.
  <span style="color:#b00e23">(20)</span> Καὶ ἔζησεν Ραγαυ ἑκατὸν τριάκοντα δύο
  ἔτη καὶ ἐγέννησεν τὸν Σερουχ. <span style="color:#b00e23">(21)</span> καὶ
  ἔζησεν Ραγαυ μετὰ τὸ γεννῆσαι αὐτὸν τὸν Σερουχ διακόσια ἑπτὰ ἔτη καὶ
  ἐγέννησεν υἱοὺς καὶ θυγατέρας καὶ ἀπέθανεν. <span style=
  "color:#b00e23">(22)</span> Καὶ ἔζησεν Σερουχ ἑκατὸν τριάκοντα ἔτη καὶ
  ἐγέννησεν τὸν Ναχωρ. <span style="color:#b00e23">(23)</span> καὶ ἔζησεν
  Σερουχ μετὰ τὸ γεννῆσαι αὐτὸν τὸν Ναχωρ ἔτη διακόσια καὶ ἐγέννησεν υἱοὺς καὶ
  θυγατέρας καὶ ἀπέθανεν. <span style="color:#b00e23">(24)</span> Καὶ ἔζησεν
  Ναχωρ ἔτη ἑβδομήκοντα ἐννέα καὶ ἐγέννησεν τὸν Θαρα. <span style=
  "color:#b00e23">(25)</span> καὶ ἔζησεν Ναχωρ μετὰ τὸ γεννῆσαι αὐτὸν τὸν Θαρα
  ἔτη ἑκατὸν εἴκοσι ἐννέα καὶ ἐγέννησεν υἱοὺς καὶ θυγατέρας καὶ ἀπέθανεν.
  <span style="color:#b00e23">(26)</span> Καὶ ἔζησεν Θαρα ἑβδομήκοντα ἔτη καὶ
  ἐγέννησεν τὸν Αβραμ καὶ τὸν Ναχωρ καὶ τὸν Αρραν. <span style=
  "color:#b00e23">(27)</span> Αὗται δὲ αἱ γενέσεις Θαρα· Θαρα ἐγέννησεν τὸν
  Αβραμ καὶ τὸν Ναχωρ καὶ τὸν Αρραν, καὶ Αρραν ἐγέννησεν τὸν Λωτ. <span style=
  "color:#b00e23">(28)</span> καὶ ἀπέθανεν Αρραν ἐνώπιον Θαρα τοῦ πατρὸς αὐτοῦ
  ἐν τῇ γῇ, ᾗ ἐγενήθη, ἐν τῇ χώρᾳ τῶν Χαλδαίων. <span style=
  "color:#b00e23">(29)</span> καὶ ἔλαβον Αβραμ καὶ Ναχωρ ἑαυτοῖς γυναῖκας·
  ὄνομα τῇ γυναικὶ Αβραμ Σαρα, καὶ ὄνομα τῇ γυναικὶ Ναχωρ Μελχα θυγάτηρ Αρραν,
  πατὴρ Μελχα καὶ πατὴρ Ιεσχα. <span style="color:#b00e23">(30)</span> καὶ ἦν
  Σαρα στεῖρα καὶ οὐκ ἐτεκνοποίει. <span style="color:#b00e23">(31)</span> καὶ
  ἔλαβεν Θαρα τὸν Αβραμ υἱὸν αὐτοῦ καὶ τὸν Λωτ υἱὸν Αρραν υἱὸν τοῦ υἱοῦ αὐτοῦ
  καὶ τὴν Σαραν τὴν νύμφην αὐτοῦ γυναῖκα Αβραμ τοῦ υἱοῦ αὐτοῦ καὶ ἐξήγαγεν
  αὐτοὺς ἐκ τῆς χώρας τῶν Χαλδαίων πορευθῆναι εἰς τὴν γῆν Χανααν καὶ ἦλθεν ἕως
  Χαρραν καὶ κατῴκησεν ἐκεῖ. <span style="color:#b00e23">(32)</span> καὶ
  ἐγένοντο αἱ ἡμέραι Θαρα ἐν Χαρραν διακόσια πέντε ἔτη, καὶ ἀπέθανεν Θαρα ἐν
  Χαρραν.
  <h3 id="genesis12">12</h3><span style="color:#b00e23">(1)</span> Καὶ εἶπεν
  κύριος τῷ Αβραμ ῎Εξελθε ἐκ τῆς γῆς σου καὶ ἐκ τῆς συγγενείας σου καὶ ἐκ τοῦ
  οἴκου τοῦ πατρός σου εἰς τὴν γῆν, ἣν ἄν σοι δείξω· <span style=
  "color:#b00e23">(2)</span> καὶ ποιήσω σε εἰς ἔθνος μέγα καὶ εὐλογήσω σε καὶ
  μεγαλυνῶ τὸ ὄνομά σου, καὶ ἔσῃ εὐλογητός· <span style=
  "color:#b00e23">(3)</span> καὶ εὐλογήσω τοὺς εὐλογοῦντάς σε, καὶ τοὺς
  καταρωμένους σε καταράσομαι· καὶ ἐνευλογηθήσονται ἐν σοὶ πᾶσαι αἱ φυλαὶ τῆς
  γῆς. <span style="color:#b00e23">(4)</span> καὶ ἐπορεύθη Αβραμ, καθάπερ
  ἐλάλησεν αὐτῷ κύριος, καὶ ᾤχετο μετ᾽ αὐτοῦ Λωτ· Αβραμ δὲ ἦν ἐτῶν ἑβδομήκοντα
  πέντε, ὅτε ἐξῆλθεν ἐκ Χαρραν. <span style="color:#b00e23">(5)</span> καὶ
  ἔλαβεν Αβραμ τὴν Σαραν γυναῖκα αὐτοῦ καὶ τὸν Λωτ υἱὸν τοῦ ἀδελφοῦ αὐτοῦ καὶ
  πάντα τὰ ὑπάρχοντα αὐτῶν, ὅσα ἐκτήσαντο, καὶ πᾶσαν ψυχήν, ἣν ἐκτήσαντο ἐν
  Χαρραν, καὶ ἐξήλθοσαν πορευθῆναι εἰς γῆν Χανααν καὶ ἦλθον εἰς γῆν Χανααν.—
  <span style="color:#b00e23">(6)</span> καὶ διώδευσεν Αβραμ τὴν γῆν εἰς τὸ
  μῆκος αὐτῆς ἕως τοῦ τόπου Συχεμ ἐπὶ τὴν δρῦν τὴν ὑψηλήν· οἱ δὲ Χαναναῖοι τότε
  κατῴκουν τὴν γῆν. <span style="color:#b00e23">(7)</span> καὶ ὤφθη κύριος τῷ
  Αβραμ καὶ εἶπεν αὐτῷ Τῷ σπέρματί σου δώσω τὴν γῆν ταύτην. καὶ ᾠκοδόμησεν ἐκεῖ
  Αβραμ θυσιαστήριον κυρίῳ τῷ ὀφθέντι αὐτῷ. <span style=
  "color:#b00e23">(8)</span> καὶ ἀπέστη ἐκεῖθεν εἰς τὸ ὄρος κατ᾽ ἀνατολὰς
  Βαιθηλ καὶ ἔστησεν ἐκεῖ τὴν σκηνὴν αὐτοῦ, Βαιθηλ κατὰ θάλασσαν καὶ Αγγαι κατ᾽
  ἀνατολάς· καὶ ᾠκοδόμησεν ἐκεῖ θυσιαστήριον τῷ κυρίῳ καὶ ἐπεκαλέσατο ἐπὶ τῷ
  ὀνόματι κυρίου. <span style="color:#b00e23">(9)</span> καὶ ἀπῆρεν Αβραμ καὶ
  πορευθεὶς ἐστρατοπέδευσεν ἐν τῇ ἐρήμῳ. <span style=
  "color:#b00e23">(10)</span> Καὶ ἐγένετο λιμὸς ἐπὶ τῆς γῆς, καὶ κατέβη Αβραμ
  εἰς Αἴγυπτον παροικῆσαι ἐκεῖ, ὅτι ἐνίσχυσεν ὁ λιμὸς ἐπὶ τῆς γῆς. <span style=
  "color:#b00e23">(11)</span> ἐγένετο δὲ ἡνίκα ἤγγισεν Αβραμ εἰσελθεῖν εἰς
  Αἴγυπτον, εἶπεν Αβραμ Σαρα τῇ γυναικὶ αὐτοῦ Γινώσκω ἐγὼ ὅτι γυνὴ εὐπρόσωπος
  εἶ· <span style="color:#b00e23">(12)</span> ἔσται οὖν ὡς ἂν ἴδωσίν σε οἱ
  Αἰγύπτιοι, ἐροῦσιν ὅτι Γυνὴ αὐτοῦ αὕτη, καὶ ἀποκτενοῦσίν με, σὲ δὲ
  περιποιήσονται. <span style="color:#b00e23">(13)</span> εἰπὸν οὖν ὅτι ᾿Αδελφὴ
  αὐτοῦ εἰμι, ὅπως ἂν εὖ μοι γένηται διὰ σέ, καὶ ζήσεται ἡ ψυχή μου ἕνεκεν σοῦ.
  <span style="color:#b00e23">(14)</span> ἐγένετο δὲ ἡνίκα εἰσῆλθεν Αβραμ εἰς
  Αἴγυπτον, ἰδόντες οἱ Αἰγύπτιοι τὴν γυναῖκα ὅτι καλὴ ἦν σφόδρα, <span style=
  "color:#b00e23">(15)</span> καὶ εἶδον αὐτὴν οἱ ἄρχοντες Φαραω καὶ ἐπῄνεσαν
  αὐτὴν πρὸς Φαραω καὶ εἰσήγαγον αὐτὴν εἰς τὸν οἶκον Φαραω· <span style=
  "color:#b00e23">(16)</span> καὶ τῷ Αβραμ εὖ ἐχρήσαντο δι᾽ αὐτήν, καὶ ἐγένοντο
  αὐτῷ πρόβατα καὶ μόσχοι καὶ ὄνοι, παῖδες καὶ παιδίσκαι, ἡμίονοι καὶ κάμηλοι.
  <span style="color:#b00e23">(17)</span> καὶ ἤτασεν ὁ θεὸς τὸν Φαραω ἐτασμοῖς
  μεγάλοις καὶ πονηροῖς καὶ τὸν οἶκον αὐτοῦ περὶ Σαρας τῆς γυναικὸς Αβραμ.
  <span style="color:#b00e23">(18)</span> καλέσας δὲ Φαραω τὸν Αβραμ εἶπεν Τί
  τοῦτο ἐποίησάς μοι, ὅτι οὐκ ἀπήγγειλάς μοι ὅτι γυνή σού ἐστιν; <span style=
  "color:#b00e23">(19)</span> ἵνα τί εἶπας ὅτι ᾿Αδελφή μού ἐστιν; καὶ ἔλαβον
  αὐτὴν ἐμαυτῷ εἰς γυναῖκα. καὶ νῦν ἰδοὺ ἡ γυνή σου ἐναντίον σου· λαβὼν
  ἀπότρεχε. <span style="color:#b00e23">(20)</span> καὶ ἐνετείλατο Φαραω
  ἀνδράσιν περὶ Αβραμ συμπροπέμψαι αὐτὸν καὶ τὴν γυναῖκα αὐτοῦ καὶ πάντα, ὅσα
  ἦν αὐτῷ, καὶ Λωτ μετ᾽ αὐτοῦ.
  <h3 id="genesis13">13</h3><span style="color:#b00e23">(1)</span> ᾿Ανέβη δὲ
  Αβραμ ἐξ Αἰγύπτου, αὐτὸς καὶ ἡ γυνὴ αὐτοῦ καὶ πάντα τὰ αὐτοῦ καὶ Λωτ μετ᾽
  αὐτοῦ, εἰς τὴν ἔρημον. <span style="color:#b00e23">(2)</span> Αβραμ δὲ ἦν
  πλούσιος σφόδρα κτήνεσιν καὶ ἀργυρίῳ καὶ χρυσίῳ. <span style=
  "color:#b00e23">(3)</span> καὶ ἐπορεύθη ὅθεν ἦλθεν, εἰς τὴν ἔρημον ἕως
  Βαιθηλ, ἕως τοῦ τόπου, οὗ ἦν ἡ σκηνὴ αὐτοῦ τὸ πρότερον, ἀνὰ μέσον Βαιθηλ καὶ
  ἀνὰ μέσον Αγγαι, <span style="color:#b00e23">(4)</span> εἰς τὸν τόπον τοῦ
  θυσιαστηρίου, οὗ ἐποίησεν ἐκεῖ τὴν ἀρχήν· καὶ ἐπεκαλέσατο ἐκεῖ Αβραμ τὸ ὄνομα
  κυρίου. <span style="color:#b00e23">(5)</span> καὶ Λωτ τῷ συμπορευομένῳ μετὰ
  Αβραμ ἦν πρόβατα καὶ βόες καὶ σκηναί. <span style="color:#b00e23">(6)</span>
  καὶ οὐκ ἐχώρει αὐτοὺς ἡ γῆ κατοικεῖν ἅμα, ὅτι ἦν τὰ ὑπάρχοντα αὐτῶν πολλά,
  καὶ οὐκ ἐδύναντο κατοικεῖν ἅμα. <span style="color:#b00e23">(7)</span> καὶ
  ἐγένετο μάχη ἀνὰ μέσον τῶν ποιμένων τῶν κτηνῶν τοῦ Αβραμ καὶ ἀνὰ μέσον τῶν
  ποιμένων τῶν κτηνῶν τοῦ Λωτ· οἱ δὲ Χαναναῖοι καὶ οἱ Φερεζαῖοι τότε κατῴκουν
  τὴν γῆν. <span style="color:#b00e23">(8)</span> εἶπεν δὲ Αβραμ τῷ Λωτ Μὴ ἔστω
  μάχη ἀνὰ μέσον ἐμοῦ καὶ σοῦ καὶ ἀνὰ μέσον τῶν ποιμένων μου καὶ ἀνὰ μέσον τῶν
  ποιμένων σου. ὅτι ἄνθρωποι ἀδελφοὶ ἡμεῖς ἐσμεν. <span style=
  "color:#b00e23">(9)</span> οὐκ ἰδοὺ πᾶσα ἡ γῆ ἐναντίον σού ἐστιν;
  διαχωρίσθητι ἀπ᾽ ἐμοῦ· εἰ σὺ εἰς ἀριστερά, ἐγὼ εἰς δεξιά· εἰ δὲ σὺ εἰς δεξιά,
  ἐγὼ εἰς ἀριστερά. <span style="color:#b00e23">(10)</span> καὶ ἐπάρας Λωτ τοὺς
  ὀφθαλμοὺς αὐτοῦ εἶδεν πᾶσαν τὴν περίχωρον τοῦ Ιορδάνου ὅτι πᾶσα ἦν
  ποτιζομένη— πρὸ τοῦ καταστρέψαι τὸν θεὸν Σοδομα καὶ Γομορρα— ὡς ὁ παράδεισος
  τοῦ θεοῦ καὶ ὡς ἡ γῆ Αἰγύπτου ἕως ἐλθεῖν εἰς Ζογορα. <span style=
  "color:#b00e23">(11)</span> καὶ ἐξελέξατο ἑαυτῷ Λωτ πᾶσαν τὴν περίχωρον τοῦ
  Ιορδάνου, καὶ ἀπῆρεν Λωτ ἀπὸ ἀνατολῶν, καὶ διεχωρίσθησαν ἕκαστος ἀπὸ τοῦ
  ἀδελφοῦ αὐτοῦ. <span style="color:#b00e23">(12)</span> Αβραμ δὲ κατῴκησεν ἐν
  γῇ Χανααν, Λωτ δὲ κατῴκησεν ἐν πόλει τῶν περιχώρων καὶ ἐσκήνωσεν ἐν Σοδομοις·
  <span style="color:#b00e23">(13)</span> οἱ δὲ ἄνθρωποι οἱ ἐν Σοδομοις πονηροὶ
  καὶ ἁμαρτωλοὶ ἐναντίον τοῦ θεοῦ σφόδρα. <span style=
  "color:#b00e23">(14)</span> ῾Ο δὲ θεὸς εἶπεν τῷ Αβραμ μετὰ τὸ διαχωρισθῆναι
  τὸν Λωτ ἀπ᾽ αὐτοῦ ᾿Αναβλέψας τοῖς ὀφθαλμοῖς σου ἰδὲ ἀπὸ τοῦ τόπου, οὗ νῦν σὺ
  εἶ, πρὸς βορρᾶν καὶ λίβα καὶ ἀνατολὰς καὶ θάλασσαν· <span style=
  "color:#b00e23">(15)</span> ὅτι πᾶσαν τὴν γῆν, ἣν σὺ ὁρᾷς, σοὶ δώσω αὐτὴν καὶ
  τῷ σπέρματί σου ἕως τοῦ αἰῶνος. <span style="color:#b00e23">(16)</span> καὶ
  ποιήσω τὸ σπέρμα σου ὡς τὴν ἄμμον τῆς γῆς· εἰ δύναταί τις ἐξαριθμῆσαι τὴν
  ἄμμον τῆς γῆς, καὶ τὸ σπέρμα σου ἐξαριθμηθήσεται. <span style=
  "color:#b00e23">(17)</span> ἀναστὰς διόδευσον τὴν γῆν εἴς τε τὸ μῆκος αὐτῆς
  καὶ εἰς τὸ πλάτος, ὅτι σοὶ δώσω αὐτήν. <span style=
  "color:#b00e23">(18)</span> καὶ ἀποσκηνώσας Αβραμ ἐλθὼν κατῴκησεν παρὰ τὴν
  δρῦν τὴν Μαμβρη, ἣ ἦν ἐν Χεβρων, καὶ ᾠκοδόμησεν ἐκεῖ θυσιαστήριον κυρίῳ.
  <h3 id="genesis14">14</h3><span style="color:#b00e23">(1)</span> ᾿Εγένετο δὲ
  ἐν τῇ βασιλείᾳ τῇ Αμαρφαλ βασιλέως Σεννααρ, Αριωχ βασιλεὺς Ελλασαρ καὶ
  Χοδολλογομορ βασιλεὺς Αιλαμ καὶ Θαργαλ βασιλεὺς ἐθνῶν <span style=
  "color:#b00e23">(2)</span> ἐποίησαν πόλεμον μετὰ Βαλλα βασιλέως Σοδομων καὶ
  μετὰ Βαρσα βασιλέως Γομορρας καὶ Σεννααρ βασιλέως Αδαμα καὶ Συμοβορ βασιλέως
  Σεβωιμ καὶ βασιλέως Βαλακ (αὕτη ἐστὶν Σηγωρ). <span style=
  "color:#b00e23">(3)</span> πάντες οὗτοι συνεφώνησαν ἐπὶ τὴν φάραγγα τὴν
  ἁλυκήν (αὕτη ἡ θάλασσα τῶν ἁλῶν). <span style="color:#b00e23">(4)</span>
  δώδεκα ἔτη ἐδούλευον τῷ Χοδολλογομορ, τῷ δὲ τρισκαιδεκάτῳ ἔτει ἀπέστησαν.
  <span style="color:#b00e23">(5)</span> ἐν δὲ τῷ τεσσαρεσκαιδεκάτῳ ἔτει ἦλθεν
  Χοδολλογομορ καὶ οἱ βασιλεῖς οἱ μετ᾽ αὐτοῦ καὶ κατέκοψαν τοὺς γίγαντας τοὺς
  ἐν Ασταρωθ Καρναιν καὶ ἔθνη ἰσχυρὰ ἅμα αὐτοῖς καὶ τοὺς Ομμαίους τοὺς ἐν Σαυη
  τῇ πόλει <span style="color:#b00e23">(6)</span> καὶ τοὺς Χορραίους τοὺς ἐν
  τοῖς ὄρεσιν Σηιρ ἕως τῆς τερεμίνθου τῆς Φαραν, ἥ ἐστιν ἐν τῇ ἐρήμῳ.
  <span style="color:#b00e23">(7)</span> καὶ ἀναστρέψαντες ἤλθοσαν ἐπὶ τὴν
  πηγὴν τῆς κρίσεως (αὕτη ἐστὶν Καδης) καὶ κατέκοψαν πάντας τοὺς ἄρχοντας
  Αμαληκ καὶ τοὺς Αμορραίους τοὺς κατοικοῦντας ἐν Ασασανθαμαρ. <span style=
  "color:#b00e23">(8)</span> ἐξῆλθεν δὲ βασιλεὺς Σοδομων καὶ βασιλεὺς Γομορρας
  καὶ βασιλεὺς Αδαμα καὶ βασιλεὺς Σεβωιμ καὶ βασιλεὺς Βαλακ (αὕτη ἐστὶν Σηγωρ)
  καὶ παρετάξαντο αὐτοῖς εἰς πόλεμον ἐν τῇ κοιλάδι τῇ ἁλυκῇ, <span style=
  "color:#b00e23">(9)</span> πρὸς Χοδολλογομορ βασιλέα Αιλαμ καὶ Θαργαλ βασιλέα
  ἐθνῶν καὶ Αμαρφαλ βασιλέα Σεννααρ καὶ Αριωχ βασιλέα Ελλασαρ, οἱ τέσσαρες
  βασιλεῖς πρὸς τοὺς πέντε. <span style="color:#b00e23">(10)</span> ἡ δὲ κοιλὰς
  ἡ ἁλυκὴ φρέατα φρέατα ἀσφάλτου· ἔφυγεν δὲ βασιλεὺς Σοδομων καὶ βασιλεὺς
  Γομορρας καὶ ἐνέπεσαν ἐκεῖ, οἱ δὲ καταλειφθέντες εἰς τὴν ὀρεινὴν ἔφυγον.
  <span style="color:#b00e23">(11)</span> ἔλαβον δὲ τὴν ἵππον πᾶσαν τὴν Σοδομων
  καὶ Γομορρας καὶ πάντα τὰ βρώματα αὐτῶν καὶ ἀπῆλθον. <span style=
  "color:#b00e23">(12)</span> ἔλαβον δὲ καὶ τὸν Λωτ υἱὸν τοῦ ἀδελφοῦ Αβραμ καὶ
  τὴν ἀποσκευὴν αὐτοῦ καὶ ἀπῴχοντο· ἦν γὰρ κατοικῶν ἐν Σοδομοις. <span style=
  "color:#b00e23">(13)</span> Παραγενόμενος δὲ τῶν ἀνασωθέντων τις ἀπήγγειλεν
  Αβραμ τῷ περάτῃ· αὐτὸς δὲ κατῴκει πρὸς τῇ δρυὶ τῇ Μαμβρη ὁ Αμορις τοῦ ἀδελφοῦ
  Εσχωλ καὶ ἀδελφοῦ Αυναν, οἳ ἦσαν συνωμόται τοῦ Αβραμ. <span style=
  "color:#b00e23">(14)</span> ἀκούσας δὲ Αβραμ ὅτι ᾐχμαλώτευται Λωτ ὁ ἀδελφὸς
  αὐτοῦ, ἠρίθμησεν τοὺς ἰδίους οἰκογενεῖς αὐτοῦ, τριακοσίους δέκα καὶ ὀκτώ, καὶ
  κατεδίωξεν ὀπίσω αὐτῶν ἕως Δαν. <span style="color:#b00e23">(15)</span> καὶ
  ἐπέπεσεν ἐπ᾽ αὐτοὺς τὴν νύκτα, αὐτὸς καὶ οἱ παῖδες αὐτοῦ, καὶ ἐπάταξεν αὐτοὺς
  καὶ ἐδίωξεν αὐτοὺς ἕως Χωβα, ἥ ἐστιν ἐν ἀριστερᾷ Δαμασκοῦ. <span style=
  "color:#b00e23">(16)</span> καὶ ἀπέστρεψεν πᾶσαν τὴν ἵππον Σοδομων, καὶ Λωτ
  τὸν ἀδελφὸν αὐτοῦ ἀπέστρεψεν καὶ τὰ ὑπάρχοντα αὐτοῦ καὶ τὰς γυναῖκας καὶ τὸν
  λαόν. <span style="color:#b00e23">(17)</span> ᾿Εξῆλθεν δὲ βασιλεὺς Σοδομων
  εἰς συνάντησιν αὐτῷ— μετὰ τὸ ἀναστρέψαι αὐτὸν ἀπὸ τῆς κοπῆς τοῦ Χοδολλογομορ
  καὶ τῶν βασιλέων τῶν μετ᾽ αὐτοῦ— εἰς τὴν κοιλάδα τὴν Σαυη (τοῦτο ἦν τὸ πεδίον
  βασιλέως). <span style="color:#b00e23">(18)</span> καὶ Μελχισεδεκ βασιλεὺς
  Σαλημ ἐξήνεγκεν ἄρτους καὶ οἶνον· ἦν δὲ ἱερεὺς τοῦ θεοῦ τοῦ ὑψίστου.
  <span style="color:#b00e23">(19)</span> καὶ ηὐλόγησεν τὸν Αβραμ καὶ εἶπεν
  Εὐλογημένος Αβραμ τῷ θεῷ τῷ ὑψίστῳ, ὃς ἔκτισεν τὸν οὐρανὸν καὶ τὴν γῆν,
  <span style="color:#b00e23">(20)</span> καὶ εὐλογητὸς ὁ θεὸς ὁ ὕψιστος, ὃς
  παρέδωκεν τοὺς ἐχθρούς σου ὑποχειρίους σοι. καὶ ἔδωκεν αὐτῷ δεκάτην ἀπὸ
  πάντων. <span style="color:#b00e23">(21)</span> εἶπεν δὲ βασιλεὺς Σοδομων
  πρὸς Αβραμ Δός μοι τοὺς ἄνδρας, τὴν δὲ ἵππον λαβὲ σεαυτῷ <span style=
  "color:#b00e23">(22)</span> εἶπεν δὲ Αβραμ πρὸς βασιλέα Σοδομων ᾿Εκτενῶ τὴν
  χεῖρά μου πρὸς τὸν θεὸν τὸν ὕψιστον, ὃς ἔκτισεν τὸν οὐρανὸν καὶ τὴν γῆν,
  <span style="color:#b00e23">(23)</span> εἰ ἀπὸ σπαρτίου ἕως σφαιρωτῆρος
  ὑποδήματος λήμψομαι ἀπὸ πάντων τῶν σῶν, ἵνα μὴ εἴπῃς ὅτι ᾿Εγὼ ἐπλούτισα τὸν
  Αβραμ· <span style="color:#b00e23">(24)</span> πλὴν ὧν ἔφαγον οἱ νεανίσκοι
  καὶ τῆς μερίδος τῶν ἀνδρῶν τῶν συμπορευθέντων μετ᾽ ἐμοῦ, Εσχωλ, Αυναν,
  Μαμβρη, οὗτοι λήμψονται μερίδα.
  <h3 id="genesis15">15</h3><span style="color:#b00e23">(1)</span> Μετὰ δὲ τὰ
  ῥήματα ταῦτα ἐγενήθη ῥῆμα κυρίου πρὸς Αβραμ ἐν ὁράματι λέγων Μὴ φοβοῦ, Αβραμ·
  ἐγὼ ὑπερασπίζω σου· ὁ μισθός σου πολὺς ἔσται σφόδρα. <span style=
  "color:#b00e23">(2)</span> λέγει δὲ Αβραμ Δέσποτα, τί μοι δώσεις; ἐγὼ δὲ
  ἀπολύομαι ἄτεκνος· ὁ δὲ υἱὸς Μασεκ τῆς οἰκογενοῦς μου, οὗτος Δαμασκὸς
  Ελιεζερ. <span style="color:#b00e23">(3)</span> καὶ εἶπεν Αβραμ ᾿Επειδὴ ἐμοὶ
  οὐκ ἔδωκας σπέρμα, ὁ δὲ οἰκογενής μου κληρονομήσει με. <span style=
  "color:#b00e23">(4)</span> καὶ εὐθὺς φωνὴ κυρίου ἐγένετο πρὸς αὐτὸν λέγων Οὐ
  κληρονομήσει σε οὗτος, ἀλλ᾽ ὃς ἐξελεύσεται ἐκ σοῦ, οὗτος κληρονομήσει σε.
  <span style="color:#b00e23">(5)</span> ἐξήγαγεν δὲ αὐτὸν ἔξω καὶ εἶπεν αὐτῷ
  ᾿Ανάβλεψον δὴ εἰς τὸν οὐρανὸν καὶ ἀρίθμησον τοὺς ἀστέρας, εἰ δυνήσῃ
  ἐξαριθμῆσαι αὐτούς. καὶ εἶπεν Οὕτως ἔσται τὸ σπέρμα σου. <span style=
  "color:#b00e23">(6)</span> καὶ ἐπίστευσεν Αβραμ τῷ θεῷ, καὶ ἐλογίσθη αὐτῷ εἰς
  δικαιοσύνην. <span style="color:#b00e23">(7)</span> εἶπεν δὲ πρὸς αὐτόν ᾿Εγὼ
  ὁ θεὸς ὁ ἐξαγαγών σε ἐκ χώρας Χαλδαίων ὥστε δοῦναί σοι τὴν γῆν ταύτην
  κληρονομῆσαι. <span style="color:#b00e23">(8)</span> εἶπεν δέ Δέσποτα κύριε,
  κατὰ τί γνώσομαι ὅτι κληρονομήσω αὐτήν; <span style=
  "color:#b00e23">(9)</span> εἶπεν δὲ αὐτῷ Λαβέ μοι δάμαλιν τριετίζουσαν καὶ
  αἶγα τριετίζουσαν καὶ κριὸν τριετίζοντα καὶ τρυγόνα καὶ περιστεράν.
  <span style="color:#b00e23">(10)</span> ἔλαβεν δὲ αὐτῷ πάντα ταῦτα καὶ
  διεῖλεν αὐτὰ μέσα καὶ ἔθηκεν αὐτὰ ἀντιπρόσωπα ἀλλήλοις, τὰ δὲ ὄρνεα οὐ
  διεῖλεν. <span style="color:#b00e23">(11)</span> κατέβη δὲ ὄρνεα ἐπὶ τὰ
  σώματα, τὰ διχοτομήματα αὐτῶν, καὶ συνεκάθισεν αὐτοῖς Αβραμ. <span style=
  "color:#b00e23">(12)</span> περὶ δὲ ἡλίου δυσμὰς ἔκστασις ἐπέπεσεν τῷ Αβραμ,
  καὶ ἰδοὺ φόβος σκοτεινὸς μέγας ἐπιπίπτει αὐτῷ. <span style=
  "color:#b00e23">(13)</span> καὶ ἐρρέθη πρὸς Αβραμ Γινώσκων γνώσῃ ὅτι πάροικον
  ἔσται τὸ σπέρμα σου ἐν γῇ οὐκ ἰδίᾳ, καὶ δουλώσουσιν αὐτοὺς καὶ κακώσουσιν
  αὐτοὺς καὶ ταπεινώσουσιν αὐτοὺς τετρακόσια ἔτη. <span style=
  "color:#b00e23">(14)</span> τὸ δὲ ἔθνος, ᾧ ἐὰν δουλεύσωσιν, κρινῶ ἐγώ· μετὰ
  δὲ ταῦτα ἐξελεύσονται ὧδε μετὰ ἀποσκευῆς πολλῆς. <span style=
  "color:#b00e23">(15)</span> σὺ δὲ ἀπελεύσῃ πρὸς τοὺς πατέρας σου μετ᾽
  εἰρήνης, ταφεὶς ἐν γήρει καλῷ. <span style="color:#b00e23">(16)</span>
  τετάρτη δὲ γενεὰ ἀποστραφήσονται ὧδε· οὔπω γὰρ ἀναπεπλήρωνται αἱ ἁμαρτίαι τῶν
  Αμορραίων ἕως τοῦ νῦν. <span style="color:#b00e23">(17)</span> ἐπεὶ δὲ
  ἐγίνετο ὁ ἥλιος πρὸς δυσμαῖς, φλὸξ ἐγένετο, καὶ ἰδοὺ κλίβανος καπνιζόμενος
  καὶ λαμπάδες πυρός, αἳ διῆλθον ἀνὰ μέσον τῶν διχοτομημάτων τούτων.
  <span style="color:#b00e23">(18)</span> ἐν τῇ ἡμέρᾳ ἐκείνῃ διέθετο κύριος τῷ
  Αβραμ διαθήκην λέγων Τῷ σπέρματί σου δώσω τὴν γῆν ταύτην ἀπὸ τοῦ ποταμοῦ
  Αἰγύπτου ἕως τοῦ ποταμοῦ τοῦ μεγάλου, ποταμοῦ Εὐφράτου, <span style=
  "color:#b00e23">(19)</span> τοὺς Καιναίους καὶ τοὺς Κενεζαίους καὶ τοὺς
  Κεδμωναίους <span style="color:#b00e23">(20)</span> καὶ τοὺς Χετταίους καὶ
  τοὺς Φερεζαίους καὶ τοὺς Ραφαϊν <span style="color:#b00e23">(21)</span> καὶ
  τοὺς Αμορραίους καὶ τοὺς Χαναναίους καὶ τοὺς Ευαίους καὶ τοὺς Γεργεσαίους καὶ
  τοὺς Ιεβουσαίους.
  <h3 id="genesis16">16</h3><span style="color:#b00e23">(1)</span> Σαρα δὲ ἡ
  γυνὴ Αβραμ οὐκ ἔτικτεν αὐτῷ. ἦν δὲ αὐτῇ παιδίσκη Αἰγυπτία, ᾗ ὄνομα Αγαρ.
  <span style="color:#b00e23">(2)</span> εἶπεν δὲ Σαρα πρὸς Αβραμ ᾿Ιδοὺ
  συνέκλεισέν με κύριος τοῦ μὴ τίκτειν· εἴσελθε οὖν πρὸς τὴν παιδίσκην μου, ἵνα
  τεκνοποιήσῃς ἐξ αὐτῆς. ὑπήκουσεν δὲ Αβραμ τῆς φωνῆς Σαρας. <span style=
  "color:#b00e23">(3)</span> καὶ λαβοῦσα Σαρα ἡ γυνὴ Αβραμ Αγαρ τὴν Αἰγυπτίαν
  τὴν ἑαυτῆς παιδίσκην— μετὰ δέκα ἔτη τοῦ οἰκῆσαι Αβραμ ἐν γῇ Χανααν— καὶ
  ἔδωκεν αὐτὴν Αβραμ τῷ ἀνδρὶ αὐτῆς αὐτῷ γυναῖκα. <span style=
  "color:#b00e23">(4)</span> καὶ εἰσῆλθεν πρὸς Αγαρ, καὶ συνέλαβεν καὶ εἶδεν
  ὅτι ἐν γαστρὶ ἔχει, καὶ ἠτιμάσθη ἡ κυρία ἐναντίον αὐτῆς. <span style=
  "color:#b00e23">(5)</span> εἶπεν δὲ Σαρα πρὸς Αβραμ ᾿Αδικοῦμαι ἐκ σοῦ· ἐγὼ
  δέδωκα τὴν παιδίσκην μου εἰς τὸν κόλπον σου, ἰδοῦσα δὲ ὅτι ἐν γαστρὶ ἔχει,
  ἠτιμάσθην ἐναντίον αὐτῆς· κρίναι ὁ θεὸς ἀνὰ μέσον ἐμοῦ καὶ σοῦ. <span style=
  "color:#b00e23">(6)</span> εἶπεν δὲ Αβραμ πρὸς Σαραν ᾿Ιδοὺ ἡ παιδίσκη σου ἐν
  ταῖς χερσίν σου· χρῶ αὐτῇ, ὡς ἄν σοι ἀρεστὸν ᾖ. καὶ ἐκάκωσεν αὐτὴν Σαρα, καὶ
  ἀπέδρα ἀπὸ προσώπου αὐτῆς. <span style="color:#b00e23">(7)</span> Εὗρεν δὲ
  αὐτὴν ἄγγελος κυρίου ἐπὶ τῆς πηγῆς τοῦ ὕδατος ἐν τῇ ἐρήμῳ, ἐπὶ τῆς πηγῆς ἐν
  τῇ ὁδῷ Σουρ. <span style="color:#b00e23">(8)</span> καὶ εἶπεν αὐτῇ ὁ ἄγγελος
  κυρίου Αγαρ παιδίσκη Σαρας, πόθεν ἔρχῃ καὶ ποῦ πορεύῃ; καὶ εἶπεν ᾿Απὸ
  προσώπου Σαρας τῆς κυρίας μου ἐγὼ ἀποδιδράσκω. <span style=
  "color:#b00e23">(9)</span> εἶπεν δὲ αὐτῇ ὁ ἄγγελος κυρίου ᾿Αποστράφητι πρὸς
  τὴν κυρίαν σου καὶ ταπεινώθητι ὑπὸ τὰς χεῖρας αὐτῆς. <span style=
  "color:#b00e23">(10)</span> καὶ εἶπεν αὐτῇ ὁ ἄγγελος κυρίου Πληθύνων πληθυνῶ
  τὸ σπέρμα σου, καὶ οὐκ ἀριθμηθήσεται ἀπὸ τοῦ πλήθους. <span style=
  "color:#b00e23">(11)</span> καὶ εἶπεν αὐτῇ ὁ ἄγγελος κυρίου ᾿Ιδοὺ σὺ ἐν
  γαστρὶ ἔχεις καὶ τέξῃ υἱὸν καὶ καλέσεις τὸ ὄνομα αὐτοῦ Ισμαηλ, ὅτι ἐπήκουσεν
  κύριος τῇ ταπεινώσει σου. <span style="color:#b00e23">(12)</span> οὗτος ἔσται
  ἄγροικος ἄνθρωπος· αἱ χεῖρες αὐτοῦ ἐπὶ πάντας, καὶ αἱ χεῖρες πάντων ἐπ᾽
  αὐτόν, καὶ κατὰ πρόσωπον πάντων τῶν ἀδελφῶν αὐτοῦ κατοικήσει. <span style=
  "color:#b00e23">(13)</span> καὶ ἐκάλεσεν Αγαρ τὸ ὄνομα κυρίου τοῦ λαλοῦντος
  πρὸς αὐτήν Σὺ ὁ θεὸς ὁ ἐπιδών με· ὅτι εἶπεν Καὶ γὰρ ἐνώπιον εἶδον ὀφθέντα
  μοι. <span style="color:#b00e23">(14)</span> ἕνεκεν τούτου ἐκάλεσεν τὸ φρέαρ
  Φρέαρ οὗ ἐνώπιον εἶδον· ἰδοὺ ἀνὰ μέσον Καδης καὶ ἀνὰ μέσον Βαραδ.
  <span style="color:#b00e23">(15)</span> Καὶ ἔτεκεν Αγαρ τῷ Αβραμ υἱόν, καὶ
  ἐκάλεσεν Αβραμ τὸ ὄνομα τοῦ υἱοῦ αὐτοῦ, ὃν ἔτεκεν αὐτῷ Αγαρ, Ισμαηλ.
  <span style="color:#b00e23">(16)</span> Αβραμ δὲ ἦν ὀγδοήκοντα ἓξ ἐτῶν, ἡνίκα
  ἔτεκεν Αγαρ τὸν Ισμαηλ τῷ Αβραμ.
  <h3 id="genesis17">17</h3><span style="color:#b00e23">(1)</span> ᾿Εγένετο δὲ
  Αβραμ ἐτῶν ἐνενήκοντα ἐννέα, καὶ ὤφθη κύριος τῷ Αβραμ καὶ εἶπεν αὐτῷ ᾿Εγώ
  εἰμι ὁ θεός σου· εὐαρέστει ἐναντίον ἐμοῦ καὶ γίνου ἄμεμπτος, <span style=
  "color:#b00e23">(2)</span> καὶ θήσομαι τὴν διαθήκην μου ἀνὰ μέσον ἐμοῦ καὶ
  ἀνὰ μέσον σοῦ καὶ πληθυνῶ σε σφόδρα. <span style="color:#b00e23">(3)</span>
  καὶ ἔπεσεν Αβραμ ἐπὶ πρόσωπον αὐτοῦ, καὶ ἐλάλησεν αὐτῷ ὁ θεὸς λέγων
  <span style="color:#b00e23">(4)</span> Καὶ ἐγὼ ἰδοὺ ἡ διαθήκη μου μετὰ σοῦ,
  καὶ ἔσῃ πατὴρ πλήθους ἐθνῶν. <span style="color:#b00e23">(5)</span> καὶ οὐ
  κληθήσεται ἔτι τὸ ὄνομά σου Αβραμ, ἀλλ᾽ ἔσται τὸ ὄνομά σου Αβρααμ, ὅτι πατέρα
  πολλῶν ἐθνῶν τέθεικά σε. <span style="color:#b00e23">(6)</span> καὶ αὐξανῶ σε
  σφόδρα σφόδρα καὶ θήσω σε εἰς ἔθνη, καὶ βασιλεῖς ἐκ σοῦ ἐξελεύσονται.
  <span style="color:#b00e23">(7)</span> καὶ στήσω τὴν διαθήκην μου ἀνὰ μέσον
  ἐμοῦ καὶ ἀνὰ μέσον σοῦ καὶ ἀνὰ μέσον τοῦ σπέρματός σου μετὰ σὲ εἰς γενεὰς
  αὐτῶν εἰς διαθήκην αἰώνιον εἶναί σου θεὸς καὶ τοῦ σπέρματός σου μετὰ σέ.
  <span style="color:#b00e23">(8)</span> καὶ δώσω σοι καὶ τῷ σπέρματί σου μετὰ
  σὲ τὴν γῆν, ἣν παροικεῖς, πᾶσαν τὴν γῆν Χανααν, εἰς κατάσχεσιν αἰώνιον καὶ
  ἔσομαι αὐτοῖς θεός.— <span style="color:#b00e23">(9)</span> καὶ εἶπεν ὁ θεὸς
  πρὸς Αβρααμ Σὺ δὲ τὴν διαθήκην μου διατηρήσεις, σὺ καὶ τὸ σπέρμα σου μετὰ σὲ
  εἰς τὰς γενεὰς αὐτῶν. <span style="color:#b00e23">(10)</span> καὶ αὕτη ἡ
  διαθήκη, ἣν διατηρήσεις, ἀνὰ μέσον ἐμοῦ καὶ ὑμῶν καὶ ἀνὰ μέσον τοῦ σπέρματός
  σου μετὰ σὲ εἰς τὰς γενεὰς αὐτῶν· περιτμηθήσεται ὑμῶν πᾶν ἀρσενικόν,
  <span style="color:#b00e23">(11)</span> καὶ περιτμηθήσεσθε τὴν σάρκα τῆς
  ἀκροβυστίας ὑμῶν, καὶ ἔσται ἐν σημείῳ διαθήκης ἀνὰ μέσον ἐμοῦ καὶ ὑμῶν.
  <span style="color:#b00e23">(12)</span> καὶ παιδίον ὀκτὼ ἡμερῶν
  περιτμηθήσεται ὑμῖν πᾶν ἀρσενικὸν εἰς τὰς γενεὰς ὑμῶν, ὁ οἰκογενὴς τῆς οἰκίας
  σου καὶ ὁ ἀργυρώνητος ἀπὸ παντὸς υἱοῦ ἀλλοτρίου, ὃς οὐκ ἔστιν ἐκ τοῦ
  σπέρματός σου. <span style="color:#b00e23">(13)</span> περιτομῇ
  περιτμηθήσεται ὁ οἰκογενὴς τῆς οἰκίας σου καὶ ὁ ἀργυρώνητος, καὶ ἔσται ἡ
  διαθήκη μου ἐπὶ τῆς σαρκὸς ὑμῶν εἰς διαθήκην αἰώνιον. <span style=
  "color:#b00e23">(14)</span> καὶ ἀπερίτμητος ἄρσην, ὃς οὐ περιτμηθήσεται τὴν
  σάρκα τῆς ἀκροβυστίας αὐτοῦ τῇ ἡμέρᾳ τῇ ὀγδόῃ, ἐξολεθρευθήσεται ἡ ψυχὴ ἐκείνη
  ἐκ τοῦ γένους αὐτῆς, ὅτι τὴν διαθήκην μου διεσκέδασεν. <span style=
  "color:#b00e23">(15)</span> Εἶπεν δὲ ὁ θεὸς τῷ Αβρααμ Σαρα ἡ γυνή σου, οὐ
  κληθήσεται τὸ ὄνομα αὐτῆς Σαρα, ἀλλὰ Σαρρα ἔσται τὸ ὄνομα αὐτῆς. <span style=
  "color:#b00e23">(16)</span> εὐλογήσω δὲ αὐτὴν καὶ δώσω σοι ἐξ αὐτῆς τέκνον·
  καὶ εὐλογήσω αὐτόν, καὶ ἔσται εἰς ἔθνη, καὶ βασιλεῖς ἐθνῶν ἐξ αὐτοῦ ἔσονται.
  <span style="color:#b00e23">(17)</span> καὶ ἔπεσεν Αβρααμ ἐπὶ πρόσωπον καὶ
  ἐγέλασεν καὶ εἶπεν ἐν τῇ διανοίᾳ αὐτοῦ λέγων Εἰ τῷ ἑκατονταετεῖ γενήσεται,
  καὶ εἰ Σαρρα ἐνενήκοντα ἐτῶν οὖσα τέξεται; <span style=
  "color:#b00e23">(18)</span> εἶπεν δὲ Αβρααμ πρὸς τὸν θεόν Ισμαηλ οὗτος ζήτω
  ἐναντίον σου. <span style="color:#b00e23">(19)</span> εἶπεν δὲ ὁ θεὸς τῷ
  Αβρααμ Ναί· ἰδοὺ Σαρρα ἡ γυνή σου τέξεταί σοι υἱόν, καὶ καλέσεις τὸ ὄνομα
  αὐτοῦ Ισαακ, καὶ στήσω τὴν διαθήκην μου πρὸς αὐτὸν εἰς διαθήκην αἰώνιον καὶ
  τῷ σπέρματι αὐτοῦ μετ᾽ αὐτόν. <span style="color:#b00e23">(20)</span> περὶ δὲ
  Ισμαηλ ἰδοὺ ἐπήκουσά σου· ἰδοὺ εὐλόγησα αὐτὸν καὶ αὐξανῶ αὐτὸν καὶ πληθυνῶ
  αὐτὸν σφόδρα· δώδεκα ἔθνη γεννήσει, καὶ δώσω αὐτὸν εἰς ἔθνος μέγα.
  <span style="color:#b00e23">(21)</span> τὴν δὲ διαθήκην μου στήσω πρὸς Ισαακ,
  ὃν τέξεταί σοι Σαρρα εἰς τὸν καιρὸν τοῦτον ἐν τῷ ἐνιαυτῷ τῷ ἑτέρῳ.
  <span style="color:#b00e23">(22)</span> συνετέλεσεν δὲ λαλῶν πρὸς αὐτὸν καὶ
  ἀνέβη ὁ θεὸς ἀπὸ Αβρααμ. <span style="color:#b00e23">(23)</span> Καὶ ἔλαβεν
  Αβρααμ Ισμαηλ τὸν υἱὸν αὐτοῦ καὶ πάντας τοὺς οἰκογενεῖς αὐτοῦ καὶ πάντας τοὺς
  ἀργυρωνήτους καὶ πᾶν ἄρσεν τῶν ἀνδρῶν τῶν ἐν τῷ οἴκῳ Αβρααμ καὶ περιέτεμεν
  τὰς ἀκροβυστίας αὐτῶν ἐν τῷ καιρῷ τῆς ἡμέρας ἐκείνης, καθὰ ἐλάλησεν αὐτῷ ὁ
  θεός. <span style="color:#b00e23">(24)</span> Αβρααμ δὲ ἦν ἐνενήκοντα ἐννέα
  ἐτῶν, ἡνίκα περιέτεμεν τὴν σάρκα τῆς ἀκροβυστίας αὐτοῦ· <span style=
  "color:#b00e23">(25)</span> Ισμαηλ δὲ ὁ υἱὸς αὐτοῦ ἐτῶν δέκα τριῶν ἦν, ἡνίκα
  περιετμήθη τὴν σάρκα τῆς ἀκροβυστίας αὐτοῦ. <span style=
  "color:#b00e23">(26)</span> ἐν τῷ καιρῷ τῆς ἡμέρας ἐκείνης περιετμήθη Αβρααμ
  καὶ Ισμαηλ ὁ υἱὸς αὐτοῦ· <span style="color:#b00e23">(27)</span> καὶ πάντες
  οἱ ἄνδρες τοῦ οἴκου αὐτοῦ καὶ οἱ οἰκογενεῖς καὶ οἱ ἀργυρώνητοι ἐξ ἀλλογενῶν
  ἐθνῶν, περιέτεμεν αὐτούς.
  <h3 id="genesis18">18</h3><span style="color:#b00e23">(1)</span> ῎Ωφθη δὲ
  αὐτῷ ὁ θεὸς πρὸς τῇ δρυὶ τῇ Μαμβρη καθημένου αὐτοῦ ἐπὶ τῆς θύρας τῆς σκηνῆς
  αὐτοῦ μεσημβρίας. <span style="color:#b00e23">(2)</span> ἀναβλέψας δὲ τοῖς
  ὀφθαλμοῖς αὐτοῦ εἶδεν, καὶ ἰδοὺ τρεῖς ἄνδρες εἱστήκεισαν ἐπάνω αὐτοῦ· καὶ
  ἰδὼν προσέδραμεν εἰς συνάντησιν αὐτοῖς ἀπὸ τῆς θύρας τῆς σκηνῆς αὐτοῦ καὶ
  προσεκύνησεν ἐπὶ τὴν γῆν <span style="color:#b00e23">(3)</span> καὶ εἶπεν
  Κύριε, εἰ ἄρα εὗρον χάριν ἐναντίον σου, μὴ παρέλθῃς τὸν παῖδά σου·
  <span style="color:#b00e23">(4)</span> λημφθήτω δὴ ὕδωρ, καὶ νιψάτωσαν τοὺς
  πόδας ὑμῶν, καὶ καταψύξατε ὑπὸ τὸ δένδρον· <span style=
  "color:#b00e23">(5)</span> καὶ λήμψομαι ἄρτον, καὶ φάγεσθε, καὶ μετὰ τοῦτο
  παρελεύσεσθε εἰς τὴν ὁδὸν ὑμῶν, οὗ εἵνεκεν ἐξεκλίνατε πρὸς τὸν παῖδα ὑμῶν.
  καὶ εἶπαν Οὕτως ποίησον, καθὼς εἴρηκας. <span style=
  "color:#b00e23">(6)</span> καὶ ἔσπευσεν Αβρααμ ἐπὶ τὴν σκηνὴν πρὸς Σαρραν καὶ
  εἶπεν αὐτῇ Σπεῦσον καὶ φύρασον τρία μέτρα σεμιδάλεως καὶ ποίησον ἐγκρυφίας.
  <span style="color:#b00e23">(7)</span> καὶ εἰς τὰς βόας ἔδραμεν Αβρααμ καὶ
  ἔλαβεν μοσχάριον ἁπαλὸν καὶ καλὸν καὶ ἔδωκεν τῷ παιδί, καὶ ἐτάχυνεν τοῦ
  ποιῆσαι αὐτό. <span style="color:#b00e23">(8)</span> ἔλαβεν δὲ βούτυρον καὶ
  γάλα καὶ τὸ μοσχάριον, ὃ ἐποίησεν, καὶ παρέθηκεν αὐτοῖς, καὶ ἐφάγοσαν· αὐτὸς
  δὲ παρειστήκει αὐτοῖς ὑπὸ τὸ δένδρον. <span style="color:#b00e23">(9)</span>
  Εἶπεν δὲ πρὸς αὐτόν Ποῦ Σαρρα ἡ γυνή σου; ὁ δὲ ἀποκριθεὶς εἶπεν ᾿Ιδοὺ ἐν τῇ
  σκηνῇ. <span style="color:#b00e23">(10)</span> εἶπεν δέ ᾿Επαναστρέφων ἥξω
  πρὸς σὲ κατὰ τὸν καιρὸν τοῦτον εἰς ὥρας, καὶ ἕξει υἱὸν Σαρρα ἡ γυνή σου.
  Σαρρα δὲ ἤκουσεν πρὸς τῇ θύρᾳ τῆς σκηνῆς, οὖσα ὄπισθεν αὐτοῦ. <span style=
  "color:#b00e23">(11)</span> Αβρααμ δὲ καὶ Σαρρα πρεσβύτεροι προβεβηκότες
  ἡμερῶν, ἐξέλιπεν δὲ Σαρρα γίνεσθαι τὰ γυναικεῖα. <span style=
  "color:#b00e23">(12)</span> ἐγέλασεν δὲ Σαρρα ἐν ἑαυτῇ λέγουσα Οὔπω μέν μοι
  γέγονεν ἕως τοῦ νῦν, ὁ δὲ κύριός μου πρεσβύτερος. <span style=
  "color:#b00e23">(13)</span> καὶ εἶπεν κύριος πρὸς Αβρααμ Τί ὅτι ἐγέλασεν
  Σαρρα ἐν ἑαυτῇ λέγουσα ῏Αρά γε ἀληθῶς τέξομαι; ἐγὼ δὲ γεγήρακα. <span style=
  "color:#b00e23">(14)</span> μὴ ἀδυνατεῖ παρὰ τῷ θεῷ ῥῆμα; εἰς τὸν καιρὸν
  τοῦτον ἀναστρέψω πρὸς σὲ εἰς ὥρας, καὶ ἔσται τῇ Σαρρα υἱός. <span style=
  "color:#b00e23">(15)</span> ἠρνήσατο δὲ Σαρρα λέγουσα Οὐκ ἐγέλασα· ἐφοβήθη
  γάρ. καὶ εἶπεν Οὐχί, ἀλλὰ ἐγέλασας. <span style="color:#b00e23">(16)</span>
  ᾿Εξαναστάντες δὲ ἐκεῖθεν οἱ ἄνδρες κατέβλεψαν ἐπὶ πρόσωπον Σοδομων καὶ
  Γομορρας, Αβρααμ δὲ συνεπορεύετο μετ᾽ αὐτῶν συμπροπέμπων αὐτούς. <span style=
  "color:#b00e23">(17)</span> ὁ δὲ κύριος εἶπεν Μὴ κρύψω ἐγὼ ἀπὸ Αβρααμ τοῦ
  παιδός μου ἃ ἐγὼ ποιῶ; <span style="color:#b00e23">(18)</span> Αβρααμ δὲ
  γινόμενος ἔσται εἰς ἔθνος μέγα καὶ πολύ, καὶ ἐνευλογηθήσονται ἐν αὐτῷ πάντα
  τὰ ἔθνη τῆς γῆς. <span style="color:#b00e23">(19)</span> ᾔδειν γὰρ ὅτι
  συντάξει τοῖς υἱοῖς αὐτοῦ καὶ τῷ οἴκῳ αὐτοῦ μετ᾽ αὐτόν, καὶ φυλάξουσιν τὰς
  ὁδοὺς κυρίου ποιεῖν δικαιοσύνην καὶ κρίσιν· ὅπως ἂν ἐπαγάγῃ κύριος ἐπὶ Αβρααμ
  πάντα, ὅσα ἐλάλησεν πρὸς αὐτόν. <span style="color:#b00e23">(20)</span> εἶπεν
  δὲ κύριος Κραυγὴ Σοδομων καὶ Γομορρας πεπλήθυνται, καὶ αἱ ἁμαρτίαι αὐτῶν
  μεγάλαι σφόδρα· <span style="color:#b00e23">(21)</span> καταβὰς οὖν ὄψομαι εἰ
  κατὰ τὴν κραυγὴν αὐτῶν τὴν ἐρχομένην πρός με συντελοῦνται, εἰ δὲ μή, ἵνα γνῶ.
  <span style="color:#b00e23">(22)</span> καὶ ἀποστρέψαντες ἐκεῖθεν οἱ ἄνδρες
  ἦλθον εἰς Σοδομα, Αβρααμ δὲ ἦν ἑστηκὼς ἐναντίον κυρίου. <span style=
  "color:#b00e23">(23)</span> καὶ ἐγγίσας Αβρααμ εἶπεν Μὴ συναπολέσῃς δίκαιον
  μετὰ ἀσεβοῦς καὶ ἔσται ὁ δίκαιος ὡς ὁ ἀσεβής; <span style=
  "color:#b00e23">(24)</span> ἐὰν ὦσιν πεντήκοντα δίκαιοι ἐν τῇ πόλει, ἀπολεῖς
  αὐτούς; οὐκ ἀνήσεις πάντα τὸν τόπον ἕνεκεν τῶν πεντήκοντα δικαίων, ἐὰν ὦσιν
  ἐν αὐτῇ; <span style="color:#b00e23">(25)</span> μηδαμῶς σὺ ποιήσεις ὡς τὸ
  ῥῆμα τοῦτο, τοῦ ἀποκτεῖναι δίκαιον μετὰ ἀσεβοῦς, καὶ ἔσται ὁ δίκαιος ὡς ὁ
  ἀσεβής. μηδαμῶς· ὁ κρίνων πᾶσαν τὴν γῆν οὐ ποιήσεις κρίσιν; <span style=
  "color:#b00e23">(26)</span> εἶπεν δὲ κύριος ᾿Εὰν εὕρω ἐν Σοδομοις πεντήκοντα
  δικαίους ἐν τῇ πόλει, ἀφήσω πάντα τὸν τόπον δι᾽ αὐτούς. <span style=
  "color:#b00e23">(27)</span> καὶ ἀποκριθεὶς Αβρααμ εἶπεν Νῦν ἠρξάμην λαλῆσαι
  πρὸς τὸν κύριον, ἐγὼ δέ εἰμι γῆ καὶ σποδός· <span style=
  "color:#b00e23">(28)</span> ἐὰν δὲ ἐλαττονωθῶσιν οἱ πεντήκοντα δίκαιοι πέντε,
  ἀπολεῖς ἕνεκεν τῶν πέντε πᾶσαν τὴν πόλιν; καὶ εἶπεν Οὐ μὴ ἀπολέσω, ἐὰν εὕρω
  ἐκεῖ τεσσαράκοντα πέντε. <span style="color:#b00e23">(29)</span> καὶ
  προσέθηκεν ἔτι λαλῆσαι πρὸς αὐτὸν καὶ εἶπεν ᾿Εὰν δὲ εὑρεθῶσιν ἐκεῖ
  τεσσαράκοντα; καὶ εἶπεν Οὐ μὴ ἀπολέσω ἕνεκεν τῶν τεσσαράκοντα. <span style=
  "color:#b00e23">(30)</span> καὶ εἶπεν Μή τι, κύριε, ἐὰν λαλήσω· ἐὰν δὲ
  εὑρεθῶσιν ἐκεῖ τριάκοντα; καὶ εἶπεν Οὐ μὴ ἀπολέσω, ἐὰν εὕρω ἐκεῖ τριάκοντα.
  <span style="color:#b00e23">(31)</span> καὶ εἶπεν ᾿Επειδὴ ἔχω λαλῆσαι πρὸς
  τὸν κύριον, ἐὰν δὲ εὑρεθῶσιν ἐκεῖ εἴκοσι; καὶ εἶπεν Οὐ μὴ ἀπολέσω ἕνεκεν τῶν
  εἴκοσι. <span style="color:#b00e23">(32)</span> καὶ εἶπεν Μή τι, κύριε, ἐὰν
  λαλήσω ἔτι ἅπαξ· ἐὰν δὲ εὑρεθῶσιν ἐκεῖ δέκα; καὶ εἶπεν Οὐ μὴ ἀπολέσω ἕνεκεν
  τῶν δέκα. <span style="color:#b00e23">(33)</span> ἀπῆλθεν δὲ κύριος, ὡς
  ἐπαύσατο λαλῶν τῷ Αβρααμ, καὶ Αβρααμ ἀπέστρεψεν εἰς τὸν τόπον αὐτοῦ.
  <h3 id="genesis19">19</h3><span style="color:#b00e23">(1)</span> ῏Ηλθον δὲ οἱ
  δύο ἄγγελοι εἰς Σοδομα ἑσπέρας· Λωτ δὲ ἐκάθητο παρὰ τὴν πύλην Σοδομων. ἰδὼν
  δὲ Λωτ ἐξανέστη εἰς συνάντησιν αὐτοῖς καὶ προσεκύνησεν τῷ προσώπῳ ἐπὶ τὴν γῆν
  <span style="color:#b00e23">(2)</span> καὶ εἶπεν ᾿Ιδού, κύριοι, ἐκκλίνατε εἰς
  τὸν οἶκον τοῦ παιδὸς ὑμῶν καὶ καταλύσατε καὶ νίψασθε τοὺς πόδας ὑμῶν, καὶ
  ὀρθρίσαντες ἀπελεύσεσθε εἰς τὴν ὁδὸν ὑμῶν. εἶπαν δέ Οὐχί, ἀλλ᾽ ἐν τῇ πλατείᾳ
  καταλύσομεν. <span style="color:#b00e23">(3)</span> καὶ κατεβιάζετο αὐτούς,
  καὶ ἐξέκλιναν πρὸς αὐτὸν καὶ εἰσῆλθον εἰς τὴν οἰκίαν αὐτοῦ. καὶ ἐποίησεν
  αὐτοῖς πότον, καὶ ἀζύμους ἔπεψεν αὐτοῖς, καὶ ἔφαγον. <span style=
  "color:#b00e23">(4)</span> πρὸ τοῦ κοιμηθῆναι καὶ οἱ ἄνδρες τῆς πόλεως οἱ
  Σοδομῖται περιεκύκλωσαν τὴν οἰκίαν ἀπὸ νεανίσκου ἕως πρεσβυτέρου, ἅπας ὁ λαὸς
  ἅμα, <span style="color:#b00e23">(5)</span> καὶ ἐξεκαλοῦντο τὸν Λωτ καὶ
  ἔλεγον πρὸς αὐτόν Ποῦ εἰσιν οἱ ἄνδρες οἱ εἰσελθόντες πρὸς σὲ τὴν νύκτα;
  ἐξάγαγε αὐτοὺς πρὸς ἡμᾶς, ἵνα συγγενώμεθα αὐτοῖς. <span style=
  "color:#b00e23">(6)</span> ἐξῆλθεν δὲ Λωτ πρὸς αὐτοὺς πρὸς τὸ πρόθυρον, τὴν
  δὲ θύραν προσέῳξεν ὀπίσω αὐτοῦ. <span style="color:#b00e23">(7)</span> εἶπεν
  δὲ πρὸς αὐτούς Μηδαμῶς, ἀδελφοί, μὴ πονηρεύσησθε. <span style=
  "color:#b00e23">(8)</span> εἰσὶν δέ μοι δύο θυγατέρες, αἳ οὐκ ἔγνωσαν ἄνδρα·
  ἐξάξω αὐτὰς πρὸς ὑμᾶς, καὶ χρήσασθε αὐταῖς, καθὰ ἂν ἀρέσκῃ ὑμῖν· μόνον εἰς
  τοὺς ἄνδρας τούτους μὴ ποιήσητε μηδὲν ἄδικον, οὗ εἵνεκεν εἰσῆλθον ὑπὸ τὴν
  σκέπην τῶν δοκῶν μου. <span style="color:#b00e23">(9)</span> εἶπαν δέ ᾿Απόστα
  ἐκεῖ. εἷς ἦλθες παροικεῖν· μὴ καὶ κρίσιν κρίνειν; νῦν οὖν σὲ κακώσομεν μᾶλλον
  ἢ ἐκείνους. καὶ παρεβιάζοντο τὸν ἄνδρα τὸν Λωτ σφόδρα καὶ ἤγγισαν συντρῖψαι
  τὴν θύραν. <span style="color:#b00e23">(10)</span> ἐκτείναντες δὲ οἱ ἄνδρες
  τὰς χεῖρας εἰσεσπάσαντο τὸν Λωτ πρὸς ἑαυτοὺς εἰς τὸν οἶκον καὶ τὴν θύραν τοῦ
  οἴκου ἀπέκλεισαν· <span style="color:#b00e23">(11)</span> τοὺς δὲ ἄνδρας τοὺς
  ὄντας ἐπὶ τῆς θύρας τοῦ οἴκου ἐπάταξαν ἀορασίᾳ ἀπὸ μικροῦ ἕως μεγάλου, καὶ
  παρελύθησαν ζητοῦντες τὴν θύραν. <span style="color:#b00e23">(12)</span>
  Εἶπαν δὲ οἱ ἄνδρες πρὸς Λωτ ῎Εστιν τίς σοι ὧδε, γαμβροὶ ἢ υἱοὶ ἢ θυγατέρες; ἢ
  εἴ τίς σοι ἄλλος ἔστιν ἐν τῇ πόλει, ἐξάγαγε ἐκ τοῦ τόπου τούτου· <span style=
  "color:#b00e23">(13)</span> ὅτι ἀπόλλυμεν ἡμεῖς τὸν τόπον τοῦτον, ὅτι ὑψώθη ἡ
  κραυγὴ αὐτῶν ἐναντίον κυρίου, καὶ ἀπέστειλεν ἡμᾶς κύριος ἐκτρῖψαι αὐτήν.
  <span style="color:#b00e23">(14)</span> ἐξῆλθεν δὲ Λωτ καὶ ἐλάλησεν πρὸς τοὺς
  γαμβροὺς αὐτοῦ τοὺς εἰληφότας τὰς θυγατέρας αὐτοῦ καὶ εἶπεν ᾿Ανάστητε καὶ
  ἐξέλθατε ἐκ τοῦ τόπου τούτου, ὅτι ἐκτρίβει κύριος τὴν πόλιν. ἔδοξεν δὲ
  γελοιάζειν ἐναντίον τῶν γαμβρῶν αὐτοῦ. <span style=
  "color:#b00e23">(15)</span> ἡνίκα δὲ ὄρθρος ἐγίνετο, ἐπεσπούδαζον οἱ ἄγγελοι
  τὸν Λωτ λέγοντες ᾿Αναστὰς λαβὲ τὴν γυναῖκά σου καὶ τὰς δύο θυγατέρας σου, ἃς
  ἔχεις, καὶ ἔξελθε, ἵνα μὴ συναπόλῃ ταῖς ἀνομίαις τῆς πόλεως. <span style=
  "color:#b00e23">(16)</span> καὶ ἐταράχθησαν· καὶ ἐκράτησαν οἱ ἄγγελοι τῆς
  χειρὸς αὐτοῦ καὶ τῆς χειρὸς τῆς γυναικὸς αὐτοῦ καὶ τῶν χειρῶν τῶν δύο
  θυγατέρων αὐτοῦ ἐν τῷ φείσασθαι κύριον αὐτοῦ. <span style=
  "color:#b00e23">(17)</span> καὶ ἐγένετο ἡνίκα ἐξήγαγον αὐτοὺς ἔξω. καὶ εἶπαν
  Σῴζων σῷζε τὴν σεαυτοῦ ψυχήν· μὴ περιβλέψῃς εἰς τὰ ὀπίσω μηδὲ στῇς ἐν πάσῃ τῇ
  περιχώρῳ· εἰς τὸ ὄρος σῴζου, μήποτε συμπαραλημφθῇς. <span style=
  "color:#b00e23">(18)</span> εἶπεν δὲ Λωτ πρὸς αὐτούς Δέομαι, κύριε·
  <span style="color:#b00e23">(19)</span> ἐπειδὴ εὗρεν ὁ παῖς σου ἔλεος
  ἐναντίον σου καὶ ἐμεγάλυνας τὴν δικαιοσύνην σου, ὃ ποιεῖς ἐπ᾽ ἐμέ, τοῦ ζῆν
  τὴν ψυχήν μου, ἐγὼ δὲ οὐ δυνήσομαι διασωθῆναι εἰς τὸ ὄρος, μὴ καταλάβῃ με τὰ
  κακὰ καὶ ἀποθάνω, <span style="color:#b00e23">(20)</span> ἰδοὺ ἡ πόλις αὕτη
  ἐγγὺς τοῦ καταφυγεῖν με ἐκεῖ, ἥ ἐστιν μικρά, ἐκεῖ σωθήσομαι· οὐ μικρά ἐστιν;
  καὶ ζήσεται ἡ ψυχή μου. <span style="color:#b00e23">(21)</span> καὶ εἶπεν
  αὐτῷ ᾿Ιδοὺ ἐθαύμασά σου τὸ πρόσωπον καὶ ἐπὶ τῷ ῥήματι τούτῳ τοῦ μὴ
  καταστρέψαι τὴν πόλιν, περὶ ἧς ἐλάλησας· <span style=
  "color:#b00e23">(22)</span> σπεῦσον οὖν τοῦ σωθῆναι ἐκεῖ· οὐ γὰρ δυνήσομαι
  ποιῆσαι πρᾶγμα ἕως τοῦ σε εἰσελθεῖν ἐκεῖ. διὰ τοῦτο ἐκάλεσεν τὸ ὄνομα τῆς
  πόλεως ἐκείνης Σηγωρ. <span style="color:#b00e23">(23)</span> ὁ ἥλιος ἐξῆλθεν
  ἐπὶ τὴν γῆν, καὶ Λωτ εἰσῆλθεν εἰς Σηγωρ, <span style=
  "color:#b00e23">(24)</span> καὶ κύριος ἔβρεξεν ἐπὶ Σοδομα καὶ Γομορρα θεῖον
  καὶ πῦρ παρὰ κυρίου ἐκ τοῦ οὐρανοῦ <span style="color:#b00e23">(25)</span>
  καὶ κατέστρεψεν τὰς πόλεις ταύτας καὶ πᾶσαν τὴν περίοικον καὶ πάντας τοὺς
  κατοικοῦντας ἐν ταῖς πόλεσιν καὶ πάντα τὰ ἀνατέλλοντα ἐκ τῆς γῆς.
  <span style="color:#b00e23">(26)</span> καὶ ἐπέβλεψεν ἡ γυνὴ αὐτοῦ εἰς τὰ
  ὀπίσω καὶ ἐγένετο στήλη ἁλός. <span style="color:#b00e23">(27)</span>
  ῎Ωρθρισεν δὲ Αβρααμ τὸ πρωὶ εἰς τὸν τόπον, οὗ εἱστήκει ἐναντίον κυρίου,
  <span style="color:#b00e23">(28)</span> καὶ ἐπέβλεψεν ἐπὶ πρόσωπον Σοδομων
  καὶ Γομορρας καὶ ἐπὶ πρόσωπον τῆς γῆς τῆς περιχώρου καὶ εἶδεν, καὶ ἰδοὺ
  ἀνέβαινεν φλὸξ τῆς γῆς ὡσεὶ ἀτμὶς καμίνου. <span style=
  "color:#b00e23">(29)</span> καὶ ἐγένετο ἐν τῷ ἐκτρῖψαι κύριον πάσας τὰς
  πόλεις τῆς περιοίκου ἐμνήσθη ὁ θεὸς τοῦ Αβρααμ καὶ ἐξαπέστειλεν τὸν Λωτ ἐκ
  μέσου τῆς καταστροφῆς ἐν τῷ καταστρέψαι κύριον τὰς πόλεις, ἐν αἷς κατῴκει ἐν
  αὐταῖς Λωτ. <span style="color:#b00e23">(30)</span> ᾿Ανέβη δὲ Λωτ ἐκ Σηγωρ
  καὶ ἐκάθητο ἐν τῷ ὄρει καὶ αἱ δύο θυγατέρες αὐτοῦ μετ᾽ αὐτοῦ· ἐφοβήθη γὰρ
  κατοικῆσαι ἐν Σηγωρ. καὶ ᾤκησεν ἐν τῷ σπηλαίῳ, αὐτὸς καὶ αἱ δύο θυγατέρες
  αὐτοῦ μετ᾽ αὐτοῦ. <span style="color:#b00e23">(31)</span> εἶπεν δὲ ἡ
  πρεσβυτέρα πρὸς τὴν νεωτέραν ῾Ο πατὴρ ἡμῶν πρεσβύτερος, καὶ οὐδείς ἐστιν ἐπὶ
  τῆς γῆς, ὃς εἰσελεύσεται πρὸς ἡμᾶς, ὡς καθήκει πάσῃ τῇ γῇ· <span style=
  "color:#b00e23">(32)</span> δεῦρο καὶ ποτίσωμεν τὸν πατέρα ἡμῶν οἶνον καὶ
  κοιμηθῶμεν μετ᾽ αὐτοῦ καὶ ἐξαναστήσωμεν ἐκ τοῦ πατρὸς ἡμῶν σπέρμα.
  <span style="color:#b00e23">(33)</span> ἐπότισαν δὲ τὸν πατέρα αὐτῶν οἶνον ἐν
  τῇ νυκτὶ ταύτῃ, καὶ εἰσελθοῦσα ἡ πρεσβυτέρα ἐκοιμήθη μετὰ τοῦ πατρὸς αὐτῆς
  τὴν νύκτα ἐκείνην, καὶ οὐκ ᾔδει ἐν τῷ κοιμηθῆναι αὐτὴν καὶ ἀναστῆναι.
  <span style="color:#b00e23">(34)</span> ἐγένετο δὲ τῇ ἐπαύριον καὶ εἶπεν ἡ
  πρεσβυτέρα πρὸς τὴν νεωτέραν ᾿Ιδοὺ ἐκοιμήθην ἐχθὲς μετὰ τοῦ πατρὸς ἡμῶν·
  ποτίσωμεν αὐτὸν οἶνον καὶ τὴν νύκτα ταύτην, καὶ εἰσελθοῦσα κοιμήθητι μετ᾽
  αὐτοῦ, καὶ ἐξαναστήσωμεν ἐκ τοῦ πατρὸς ἡμῶν σπέρμα. <span style=
  "color:#b00e23">(35)</span> ἐπότισαν δὲ καὶ ἐν τῇ νυκτὶ ἐκείνῃ τὸν πατέρα
  αὐτῶν οἶνον, καὶ εἰσελθοῦσα ἡ νεωτέρα ἐκοιμήθη μετὰ τοῦ πατρὸς αὐτῆς, καὶ οὐκ
  ᾔδει ἐν τῷ κοιμηθῆναι αὐτὴν καὶ ἀναστῆναι. <span style=
  "color:#b00e23">(36)</span> καὶ συνέλαβον αἱ δύο θυγατέρες Λωτ ἐκ τοῦ πατρὸς
  αὐτῶν. <span style="color:#b00e23">(37)</span> καὶ ἔτεκεν ἡ πρεσβυτέρα υἱὸν
  καὶ ἐκάλεσεν τὸ ὄνομα αὐτοῦ Μωαβ λέγουσα ᾿Εκ τοῦ πατρός μου· οὗτος πατὴρ
  Μωαβιτῶν ἕως τῆς σήμερον ἡμέρας. <span style="color:#b00e23">(38)</span>
  ἔτεκεν δὲ καὶ ἡ νεωτέρα υἱὸν καὶ ἐκάλεσεν τὸ ὄνομα αὐτοῦ Αμμαν υἱὸς τοῦ
  γένους μου· οὗτος πατὴρ Αμμανιτῶν ἕως τῆς σήμερον ἡμέρας.
  <h3 id="genesis20">20</h3><span style="color:#b00e23">(1)</span> Καὶ ἐκίνησεν
  ἐκεῖθεν Αβρααμ εἰς γῆν πρὸς λίβα καὶ ᾤκησεν ἀνὰ μέσον Καδης καὶ ἀνὰ μέσον
  Σουρ καὶ παρῴκησεν ἐν Γεραροις. <span style="color:#b00e23">(2)</span> εἶπεν
  δὲ Αβρααμ περὶ Σαρρας τῆς γυναικὸς αὐτοῦ ὅτι ᾿Αδελφή μού ἐστιν· ἐφοβήθη γὰρ
  εἰπεῖν ὅτι Γυνή μού ἐστιν, μήποτε ἀποκτείνωσιν αὐτὸν οἱ ἄνδρες τῆς πόλεως δι᾽
  αὐτήν. ἀπέστειλεν δὲ Αβιμελεχ βασιλεὺς Γεραρων καὶ ἔλαβεν τὴν Σαρραν.
  <span style="color:#b00e23">(3)</span> καὶ εἰσῆλθεν ὁ θεὸς πρὸς Αβιμελεχ ἐν
  ὕπνῳ τὴν νύκτα καὶ εἶπεν ᾿Ιδοὺ σὺ ἀποθνῄσκεις περὶ τῆς γυναικός, ἧς ἔλαβες,
  αὕτη δέ ἐστιν συνῳκηκυῖα ἀνδρί. <span style="color:#b00e23">(4)</span>
  Αβιμελεχ δὲ οὐχ ἥψατο αὐτῆς καὶ εἶπεν Κύριε, ἔθνος ἀγνοοῦν καὶ δίκαιον
  ἀπολεῖς; <span style="color:#b00e23">(5)</span> οὐκ αὐτός μοι εἶπεν ᾿Αδελφή
  μού ἐστιν; καὶ αὐτή μοι εἶπεν ᾿Αδελφός μού ἐστιν. ἐν καθαρᾷ καρδίᾳ καὶ ἐν
  δικαιοσύνῃ χειρῶν ἐποίησα τοῦτο. <span style="color:#b00e23">(6)</span> εἶπεν
  δὲ αὐτῷ ὁ θεὸς καθ᾽ ὕπνον Κἀγὼ ἔγνων ὅτι ἐν καθαρᾷ καρδίᾳ ἐποίησας τοῦτο, καὶ
  ἐφεισάμην ἐγώ σου τοῦ μὴ ἁμαρτεῖν σε εἰς ἐμέ· ἕνεκεν τούτου οὐκ ἀφῆκά σε
  ἅψασθαι αὐτῆς. <span style="color:#b00e23">(7)</span> νῦν δὲ ἀπόδος τὴν
  γυναῖκα τῷ ἀνθρώπῳ, ὅτι προφήτης ἐστὶν καὶ προσεύξεται περὶ σοῦ καὶ ζήσῃ· εἰ
  δὲ μὴ ἀποδίδως, γνῶθι ὅτι ἀποθανῇ σὺ καὶ πάντα τὰ σά. <span style=
  "color:#b00e23">(8)</span> καὶ ὤρθρισεν Αβιμελεχ τὸ πρωὶ καὶ ἐκάλεσεν πάντας
  τοὺς παῖδας αὐτοῦ καὶ ἐλάλησεν πάντα τὰ ῥήματα ταῦτα εἰς τὰ ὦτα αὐτῶν,
  ἐφοβήθησαν δὲ πάντες οἱ ἄνθρωποι σφόδρα. <span style=
  "color:#b00e23">(9)</span> καὶ ἐκάλεσεν Αβιμελεχ τὸν Αβρααμ καὶ εἶπεν αὐτῷ Τί
  τοῦτο ἐποίησας ἡμῖν; μή τι ἡμάρτομεν εἰς σέ, ὅτι ἐπήγαγες ἐπ᾽ ἐμὲ καὶ ἐπὶ τὴν
  βασιλείαν μου ἁμαρτίαν μεγάλην; ἔργον, ὃ οὐδεὶς ποιήσει, πεποίηκάς μοι.
  <span style="color:#b00e23">(10)</span> εἶπεν δὲ Αβιμελεχ τῷ Αβρααμ Τί ἐνιδὼν
  ἐποίησας τοῦτο; <span style="color:#b00e23">(11)</span> εἶπεν δὲ Αβρααμ Εἶπα
  γάρ ῎Αρα οὐκ ἔστιν θεοσέβεια ἐν τῷ τόπῳ τούτῳ, ἐμέ τε ἀποκτενοῦσιν ἕνεκεν τῆς
  γυναικός μου. <span style="color:#b00e23">(12)</span> καὶ γὰρ ἀληθῶς ἀδελφή
  μού ἐστιν ἐκ πατρός, ἀλλ᾽ οὐκ ἐκ μητρός· ἐγενήθη δέ μοι εἰς γυναῖκα.
  <span style="color:#b00e23">(13)</span> ἐγένετο δὲ ἡνίκα ἐξήγαγέν με ὁ θεὸς
  ἐκ τοῦ οἴκου τοῦ πατρός μου, καὶ εἶπα αὐτῇ Ταύτην τὴν δικαιοσύνην ποιήσεις
  ἐπ᾽ ἐμέ· εἰς πάντα τόπον, οὗ ἐὰν εἰσέλθωμεν ἐκεῖ, εἰπὸν ἐμὲ ὅτι ᾿Αδελφός μού
  ἐστιν. <span style="color:#b00e23">(14)</span> ἔλαβεν δὲ Αβιμελεχ χίλια
  δίδραχμα πρόβατα καὶ μόσχους καὶ παῖδας καὶ παιδίσκας καὶ ἔδωκεν τῷ Αβρααμ
  καὶ ἀπέδωκεν αὐτῷ Σαρραν τὴν γυναῖκα αὐτοῦ. <span style=
  "color:#b00e23">(15)</span> καὶ εἶπεν Αβιμελεχ τῷ Αβρααμ ᾿Ιδοὺ ἡ γῆ μου
  ἐναντίον σου· οὗ ἐάν σοι ἀρέσκῃ, κατοίκει. <span style=
  "color:#b00e23">(16)</span> τῇ δὲ Σαρρα εἶπεν ᾿Ιδοὺ δέδωκα χίλια δίδραχμα τῷ
  ἀδελφῷ σου· ταῦτα ἔσται σοι εἰς τιμὴν τοῦ προσώπου σου καὶ πάσαις ταῖς μετὰ
  σοῦ· καὶ πάντα ἀλήθευσον. <span style="color:#b00e23">(17)</span> προσηύξατο
  δὲ Αβρααμ πρὸς τὸν θεόν, καὶ ἰάσατο ὁ θεὸς τὸν Αβιμελεχ καὶ τὴν γυναῖκα αὐτοῦ
  καὶ τὰς παιδίσκας αὐτοῦ, καὶ ἔτεκον· <span style="color:#b00e23">(18)</span>
  ὅτι συγκλείων συνέκλεισεν κύριος ἔξωθεν πᾶσαν μήτραν ἐν τῷ οἴκῳ τοῦ Αβιμελεχ
  ἕνεκεν Σαρρας τῆς γυναικὸς Αβρααμ.
  <h3 id="genesis21">21</h3><span style="color:#b00e23">(1)</span> Καὶ κύριος
  ἐπεσκέψατο τὴν Σαρραν, καθὰ εἶπεν, καὶ ἐποίησεν κύριος τῇ Σαρρα, καθὰ
  ἐλάλησεν, <span style="color:#b00e23">(2)</span> καὶ συλλαβοῦσα ἔτεκεν Σαρρα
  τῷ Αβρααμ υἱὸν εἰς τὸ γῆρας εἰς τὸν καιρόν, καθὰ ἐλάλησεν αὐτῷ κύριος.
  <span style="color:#b00e23">(3)</span> καὶ ἐκάλεσεν Αβρααμ τὸ ὄνομα τοῦ υἱοῦ
  αὐτοῦ τοῦ γενομένου αὐτῷ, ὃν ἔτεκεν αὐτῷ Σαρρα, Ισαακ. <span style=
  "color:#b00e23">(4)</span> περιέτεμεν δὲ Αβρααμ τὸν Ισαακ τῇ ὀγδόῃ ἡμέρᾳ,
  καθὰ ἐνετείλατο αὐτῷ ὁ θεός. <span style="color:#b00e23">(5)</span> Αβρααμ δὲ
  ἦν ἑκατὸν ἐτῶν, ἡνίκα ἐγένετο αὐτῷ Ισαακ ὁ υἱὸς αὐτοῦ. <span style=
  "color:#b00e23">(6)</span> εἶπεν δὲ Σαρρα Γέλωτά μοι ἐποίησεν κύριος· ὃς γὰρ
  ἂν ἀκούσῃ, συγχαρεῖταί μοι. <span style="color:#b00e23">(7)</span> καὶ εἶπεν
  Τίς ἀναγγελεῖ τῷ Αβρααμ ὅτι θηλάζει παιδίον Σαρρα; ὅτι ἔτεκον υἱὸν ἐν τῷ
  γήρει μου. <span style="color:#b00e23">(8)</span> Καὶ ηὐξήθη τὸ παιδίον καὶ
  ἀπεγαλακτίσθη, καὶ ἐποίησεν Αβρααμ δοχὴν μεγάλην, ᾗ ἡμέρᾳ ἀπεγαλακτίσθη Ισαακ
  ὁ υἱὸς αὐτοῦ. <span style="color:#b00e23">(9)</span> ἰδοῦσα δὲ Σαρρα τὸν υἱὸν
  Αγαρ τῆς Αἰγυπτίας, ὃς ἐγένετο τῷ Αβρααμ, παίζοντα μετὰ Ισαακ τοῦ υἱοῦ αὐτῆς
  <span style="color:#b00e23">(10)</span> καὶ εἶπεν τῷ Αβρααμ ῎Εκβαλε τὴν
  παιδίσκην ταύτην καὶ τὸν υἱὸν αὐτῆς· οὐ γὰρ κληρονομήσει ὁ υἱὸς τῆς παιδίσκης
  ταύτης μετὰ τοῦ υἱοῦ μου Ισαακ. <span style="color:#b00e23">(11)</span>
  σκληρὸν δὲ ἐφάνη τὸ ῥῆμα σφόδρα ἐναντίον Αβρααμ περὶ τοῦ υἱοῦ αὐτοῦ.
  <span style="color:#b00e23">(12)</span> εἶπεν δὲ ὁ θεὸς τῷ Αβρααμ Μὴ σκληρὸν
  ἔστω τὸ ῥῆμα ἐναντίον σου περὶ τοῦ παιδίου καὶ περὶ τῆς παιδίσκης· πάντα, ὅσα
  ἐὰν εἴπῃ σοι Σαρρα, ἄκουε τῆς φωνῆς αὐτῆς, ὅτι ἐν Ισαακ κληθήσεταί σοι
  σπέρμα. <span style="color:#b00e23">(13)</span> καὶ τὸν υἱὸν δὲ τῆς παιδίσκης
  ταύτης, εἰς ἔθνος μέγα ποιήσω αὐτόν, ὅτι σπέρμα σόν ἐστιν. <span style=
  "color:#b00e23">(14)</span> ἀνέστη δὲ Αβρααμ τὸ πρωὶ καὶ ἔλαβεν ἄρτους καὶ
  ἀσκὸν ὕδατος καὶ ἔδωκεν Αγαρ καὶ ἐπέθηκεν ἐπὶ τὸν ὦμον καὶ τὸ παιδίον καὶ
  ἀπέστειλεν αὐτήν. ἀπελθοῦσα δὲ ἐπλανᾶτο τὴν ἔρημον κατὰ τὸ φρέαρ τοῦ ὅρκου.
  <span style="color:#b00e23">(15)</span> ἐξέλιπεν δὲ τὸ ὕδωρ ἐκ τοῦ ἀσκοῦ, καὶ
  ἔρριψεν τὸ παιδίον ὑποκάτω μιᾶς ἐλάτης· <span style=
  "color:#b00e23">(16)</span> ἀπελθοῦσα δὲ ἐκάθητο ἀπέναντι αὐτοῦ μακρόθεν ὡσεὶ
  τόξου βολήν· εἶπεν γάρ Οὐ μὴ ἴδω τὸν Θάνατον τοῦ παιδίου μου. καὶ ἐκάθισεν
  ἀπέναντι αὐτοῦ, ἀναβοῆσαν δὲ τὸ παιδίον ἔκλαυσεν. <span style=
  "color:#b00e23">(17)</span> εἰσήκουσεν δὲ ὁ θεὸς τῆς φωνῆς τοῦ παιδίου ἐκ τοῦ
  τόπου, οὗ ἦν, καὶ ἐκάλεσεν ἄγγελος τοῦ θεοῦ τὴν Αγαρ ἐκ τοῦ οὐρανοῦ καὶ εἶπεν
  αὐτῇ Τί ἐστιν, Αγαρ; μὴ φοβοῦ· ἐπακήκοεν γὰρ ὁ θεὸς τῆς φωνῆς τοῦ παιδίου σου
  ἐκ τοῦ τόπου, οὗ ἐστιν. <span style="color:#b00e23">(18)</span> ἀνάστηθι,
  λαβὲ τὸ παιδίον καὶ κράτησον τῇ χειρί σου αὐτό· εἰς γὰρ ἔθνος μέγα ποιήσω
  αὐτόν. <span style="color:#b00e23">(19)</span> καὶ ἀνέῳξεν ὁ θεὸς τοὺς
  ὀφθαλμοὺς αὐτῆς, καὶ εἶδεν φρέαρ ὕδατος ζῶντος καὶ ἐπορεύθη καὶ ἔπλησεν τὸν
  ἀσκὸν ὕδατος καὶ ἐπότισεν τὸ παιδίον. <span style="color:#b00e23">(20)</span>
  καὶ ἦν ὁ θεὸς μετὰ τοῦ παιδίου, καὶ ηὐξήθη. καὶ κατῴκησεν ἐν τῇ ἐρήμῳ,
  ἐγένετο δὲ τοξότης. <span style="color:#b00e23">(21)</span> καὶ κατῴκησεν ἐν
  τῇ ἐρήμῳ τῇ Φαραν, καὶ ἔλαβεν αὐτῷ ἡ μήτηρ γυναῖκα ἐκ γῆς Αἰγύπτου.
  <span style="color:#b00e23">(22)</span> ᾿Εγένετο δὲ ἐν τῷ καιρῷ ἐκείνῳ καὶ
  εἶπεν Αβιμελεχ καὶ Οχοζαθ ὁ νυμφαγωγὸς αὐτοῦ καὶ Φικολ ὁ ἀρχιστράτηγος τῆς
  δυνάμεως αὐτοῦ πρὸς Αβρααμ λέγων ῾Ο θεὸς μετὰ σοῦ ἐν πᾶσιν, οἷς ἐὰν ποιῇς·
  <span style="color:#b00e23">(23)</span> νῦν οὖν ὄμοσόν μοι τὸν θεὸν μὴ
  ἀδικήσειν με μηδὲ τὸ σπέρμα μου μηδὲ τὸ ὄνομά μου, ἀλλὰ κατὰ τὴν δικαιοσύνην,
  ἣν ἐποίησα μετὰ σοῦ, ποιήσεις μετ᾽ ἐμοῦ καὶ τῇ γῇ, ᾗ σὺ παρῴκησας ἐν αὐτῇ.
  <span style="color:#b00e23">(24)</span> καὶ εἶπεν Αβρααμ ᾿Εγὼ ὀμοῦμαι.
  <span style="color:#b00e23">(25)</span> καὶ ἤλεγξεν Αβρααμ τὸν Αβιμελεχ περὶ
  τῶν φρεάτων τοῦ ὕδατος, ὧν ἀφείλαντο οἱ παῖδες τοῦ Αβιμελεχ. <span style=
  "color:#b00e23">(26)</span> καὶ εἶπεν αὐτῷ Αβιμελεχ Οὐκ ἔγνων, τίς ἐποίησεν
  τὸ πρᾶγμα τοῦτο, οὐδὲ σύ μοι ἀπήγγειλας, οὐδὲ ἐγὼ ἤκουσα ἀλλ᾽ ἢ σήμερον.
  <span style="color:#b00e23">(27)</span> καὶ ἔλαβεν Αβρααμ πρόβατα καὶ μόσχους
  καὶ ἔδωκεν τῷ Αβιμελεχ, καὶ διέθεντο ἀμφότεροι διαθήκην. <span style=
  "color:#b00e23">(28)</span> καὶ ἔστησεν Αβρααμ ἑπτὰ ἀμνάδας προβάτων μόνας.
  <span style="color:#b00e23">(29)</span> καὶ εἶπεν Αβιμελεχ τῷ Αβρααμ Τί εἰσιν
  αἱ ἑπτὰ ἀμνάδες τῶν προβάτων τούτων, ἃς ἔστησας μόνας; <span style=
  "color:#b00e23">(30)</span> καὶ εἶπεν Αβρααμ ὅτι Τὰς ἑπτὰ ἀμνάδας ταύτας
  λήμψῃ παρ᾽ ἐμοῦ, ἵνα ὦσίν μοι εἰς μαρτύριον ὅτι ἐγὼ ὤρυξα τὸ φρέαρ τοῦτο.
  <span style="color:#b00e23">(31)</span> διὰ τοῦτο ἐπωνόμασεν τὸ ὄνομα τοῦ
  τόπου ἐκείνου Φρέαρ ὁρκισμοῦ, ὅτι ἐκεῖ ὤμοσαν ἀμφότεροι. <span style=
  "color:#b00e23">(32)</span> καὶ διέθεντο διαθήκην ἐν τῷ φρέατι τοῦ ὅρκου.
  ἀνέστη δὲ Αβιμελεχ καὶ Οχοζαθ ὁ νυμφαγωγὸς αὐτοῦ καὶ Φικολ ὁ ἀρχιστράτηγος
  τῆς δυνάμεως αὐτοῦ καὶ ἐπέστρεψαν εἰς τὴν γῆν τῶν Φυλιστιιμ. <span style=
  "color:#b00e23">(33)</span> καὶ ἐφύτευσεν Αβρααμ ἄρουραν ἐπὶ τῷ φρέατι τοῦ
  ὅρκου καὶ ἐπεκαλέσατο ἐκεῖ τὸ ὄνομα κυρίου Θεὸς αἰώνιος. <span style=
  "color:#b00e23">(34)</span> παρῴκησεν δὲ Αβρααμ ἐν τῇ γῇ τῶν Φυλιστιιμ ἡμέρας
  πολλάς.
  <h3 id="genesis22">22</h3><span style="color:#b00e23">(1)</span> Καὶ ἐγένετο
  μετὰ τὰ ῥήματα ταῦτα ὁ θεὸς ἐπείραζεν τὸν Αβρααμ καὶ εἶπεν πρὸς αὐτόν Αβρααμ,
  Αβρααμ· ὁ δὲ εἶπεν ᾿Ιδοὺ ἐγώ. <span style="color:#b00e23">(2)</span> καὶ
  εἶπεν Λαβὲ τὸν υἱόν σου τὸν ἀγαπητόν, ὃν ἠγάπησας, τὸν Ισαακ, καὶ πορεύθητι
  εἰς τὴν γῆν τὴν ὑψηλὴν καὶ ἀνένεγκον αὐτὸν ἐκεῖ εἰς ὁλοκάρπωσιν ἐφ᾽ ἓν τῶν
  ὀρέων, ὧν ἄν σοι εἴπω. <span style="color:#b00e23">(3)</span> ἀναστὰς δὲ
  Αβρααμ τὸ πρωὶ ἐπέσαξεν τὴν ὄνον αὐτοῦ· παρέλαβεν δὲ μεθ᾽ ἑαυτοῦ δύο παῖδας
  καὶ Ισαακ τὸν υἱὸν αὐτοῦ καὶ σχίσας ξύλα εἰς ὁλοκάρπωσιν ἀναστὰς ἐπορεύθη καὶ
  ἦλθεν ἐπὶ τὸν τόπον, ὃν εἶπεν αὐτῷ ὁ θεός. <span style=
  "color:#b00e23">(4)</span> τῇ ἡμέρᾳ τῇ τρίτῃ καὶ ἀναβλέψας Αβρααμ τοῖς
  ὀφθαλμοῖς εἶδεν τὸν τόπον μακρόθεν. <span style="color:#b00e23">(5)</span>
  καὶ εἶπεν Αβρααμ τοῖς παισὶν αὐτοῦ Καθίσατε αὐτοῦ μετὰ τῆς ὄνου, ἐγὼ δὲ καὶ
  τὸ παιδάριον διελευσόμεθα ἕως ὧδε καὶ προσκυνήσαντες ἀναστρέψωμεν πρὸς ὑμᾶς.
  <span style="color:#b00e23">(6)</span> ἔλαβεν δὲ Αβρααμ τὰ ξύλα τῆς
  ὁλοκαρπώσεως καὶ ἐπέθηκεν Ισαακ τῷ υἱῷ αὐτοῦ· ἔλαβεν δὲ καὶ τὸ πῦρ μετὰ χεῖρα
  καὶ τὴν μάχαιραν, καὶ ἐπορεύθησαν οἱ δύο ἅμα. <span style=
  "color:#b00e23">(7)</span> εἶπεν δὲ Ισαακ πρὸς Αβρααμ τὸν πατέρα αὐτοῦ εἴπας
  Πάτερ. ὁ δὲ εἶπεν Τί ἐστιν, τέκνον; λέγων ᾿Ιδοὺ τὸ πῦρ καὶ τὰ ξύλα· ποῦ ἐστιν
  τὸ πρόβατον τὸ εἰς ὁλοκάρπωσιν; <span style="color:#b00e23">(8)</span> εἶπεν
  δὲ Αβρααμ ῾Ο θεὸς ὄψεται ἑαυτῷ πρόβατον εἰς ὁλοκάρπωσιν, τέκνον. πορευθέντες
  δὲ ἀμφότεροι ἅμα <span style="color:#b00e23">(9)</span> ἦλθον ἐπὶ τὸν τόπον,
  ὃν εἶπεν αὐτῷ ὁ θεός. καὶ ᾠκοδόμησεν ἐκεῖ Αβρααμ θυσιαστήριον καὶ ἐπέθηκεν τὰ
  ξύλα καὶ συμποδίσας Ισαακ τὸν υἱὸν αὐτοῦ ἐπέθηκεν αὐτὸν ἐπὶ τὸ θυσιαστήριον
  ἐπάνω τῶν ξύλων. <span style="color:#b00e23">(10)</span> καὶ ἐξέτεινεν Αβρααμ
  τὴν χεῖρα αὐτοῦ λαβεῖν τὴν μάχαιραν σφάξαι τὸν υἱὸν αὐτοῦ. <span style=
  "color:#b00e23">(11)</span> καὶ ἐκάλεσεν αὐτὸν ἄγγελος κυρίου ἐκ τοῦ οὐρανοῦ
  καὶ εἶπεν αὐτῷ Αβρααμ, Αβρααμ. ὁ δὲ εἶπεν ᾿Ιδοὺ ἐγώ. <span style=
  "color:#b00e23">(12)</span> καὶ εἶπεν Μὴ ἐπιβάλῃς τὴν χεῖρά σου ἐπὶ τὸ
  παιδάριον μηδὲ ποιήσῃς αὐτῷ μηδέν· νῦν γὰρ ἔγνων ὅτι φοβῇ τὸν θεὸν σὺ καὶ οὐκ
  ἐφείσω τοῦ υἱοῦ σου τοῦ ἀγαπητοῦ δι᾽ ἐμέ. <span style=
  "color:#b00e23">(13)</span> καὶ ἀναβλέψας Αβρααμ τοῖς ὀφθαλμοῖς αὐτοῦ εἶδεν,
  καὶ ἰδοὺ κριὸς εἷς κατεχόμενος ἐν φυτῷ σαβεκ τῶν κεράτων· καὶ ἐπορεύθη Αβρααμ
  καὶ ἔλαβεν τὸν κριὸν καὶ ἀνήνεγκεν αὐτὸν εἰς ὁλοκάρπωσιν ἀντὶ Ισαακ τοῦ υἱοῦ
  αὐτοῦ. <span style="color:#b00e23">(14)</span> καὶ ἐκάλεσεν Αβρααμ τὸ ὄνομα
  τοῦ τόπου ἐκείνου Κύριος εἶδεν, ἵνα εἴπωσιν σήμερον ᾿Εν τῷ ὄρει κύριος ὤφθη.
  <span style="color:#b00e23">(15)</span> καὶ ἐκάλεσεν ἄγγελος κυρίου τὸν
  Αβρααμ δεύτερον ἐκ τοῦ οὐρανοῦ <span style="color:#b00e23">(16)</span> λέγων
  Κατ᾽ ἐμαυτοῦ ὤμοσα, λέγει κύριος, οὗ εἵνεκεν ἐποίησας τὸ ῥῆμα τοῦτο καὶ οὐκ
  ἐφείσω τοῦ υἱοῦ σου τοῦ ἀγαπητοῦ δι᾽ ἐμέ, <span style=
  "color:#b00e23">(17)</span> ἦ μὴν εὐλογῶν εὐλογήσω σε καὶ πληθύνων πληθυνῶ τὸ
  σπέρμα σου ὡς τοὺς ἀστέρας τοῦ οὐρανοῦ καὶ ὡς τὴν ἄμμον τὴν παρὰ τὸ χεῖλος
  τῆς θαλάσσης, καὶ κληρονομήσει τὸ σπέρμα σου τὰς πόλεις τῶν ὑπεναντίων·
  <span style="color:#b00e23">(18)</span> καὶ ἐνευλογηθήσονται ἐν τῷ σπέρματί
  σου πάντα τὰ ἔθνη τῆς γῆς, ἀνθ᾽ ὧν ὑπήκουσας τῆς ἐμῆς φωνῆς. <span style=
  "color:#b00e23">(19)</span> ἀπεστράφη δὲ Αβρααμ πρὸς τοὺς παῖδας αὐτοῦ, καὶ
  ἀναστάντες ἐπορεύθησαν ἅμα ἐπὶ τὸ φρέαρ τοῦ ὅρκου. καὶ κατῴκησεν Αβρααμ ἐπὶ
  τῷ φρέατι τοῦ ὅρκου. <span style="color:#b00e23">(20)</span> ᾿Εγένετο δὲ μετὰ
  τὰ ῥήματα ταῦτα καὶ ἀνηγγέλη τῷ Αβρααμ λέγοντες ᾿Ιδοὺ τέτοκεν Μελχα καὶ αὐτὴ
  υἱοὺς Ναχωρ τῷ ἀδελφῷ σου, <span style="color:#b00e23">(21)</span> τὸν Ωξ
  πρωτότοκον καὶ τὸν Βαυξ ἀδελφὸν αὐτοῦ καὶ τὸν Καμουηλ πατέρα Σύρων
  <span style="color:#b00e23">(22)</span> καὶ τὸν Χασαδ καὶ τὸν Αζαυ καὶ τὸν
  Φαλδας καὶ τὸν Ιεδλαφ καὶ τὸν Βαθουηλ· <span style=
  "color:#b00e23">(23)</span> καὶ Βαθουηλ ἐγέννησεν τὴν Ρεβεκκαν. ὀκτὼ οὗτοι
  υἱοί, οὓς ἔτεκεν Μελχα τῷ Ναχωρ τῷ ἀδελφῷ Αβρααμ. <span style=
  "color:#b00e23">(24)</span> καὶ ἡ παλλακὴ αὐτοῦ, ᾗ ὄνομα Ρεημα, ἔτεκεν καὶ
  αὐτὴ τὸν Ταβεκ καὶ τὸν Γααμ καὶ τὸν Τοχος καὶ τὸν Μωχα.
  <h3 id="genesis23">23</h3><span style="color:#b00e23">(1)</span> ᾿Εγένετο δὲ
  ἡ ζωὴ Σαρρας ἔτη ἑκατὸν εἴκοσι ἑπτά. <span style="color:#b00e23">(2)</span>
  καὶ ἀπέθανεν Σαρρα ἐν πόλει Αρβοκ, ἥ ἐστιν ἐν τῷ κοιλώματι (αὕτη ἐστὶν
  Χεβρων) ἐν γῇ Χανααν. ἦλθεν δὲ Αβρααμ κόψασθαι Σαρραν καὶ πενθῆσαι.
  <span style="color:#b00e23">(3)</span> καὶ ἀνέστη Αβρααμ ἀπὸ τοῦ νεκροῦ αὐτοῦ
  καὶ εἶπεν τοῖς υἱοῖς Χετ λέγων <span style="color:#b00e23">(4)</span>
  Πάροικος καὶ παρεπίδημος ἐγώ εἰμι μεθ᾽ ὑμῶν· δότε οὖν μοι κτῆσιν τάφου μεθ᾽
  ὑμῶν, καὶ θάψω τὸν νεκρόν μου ἀπ᾽ ἐμοῦ. <span style=
  "color:#b00e23">(5)</span> ἀπεκρίθησαν δὲ οἱ υἱοὶ Χετ πρὸς Αβρααμ λέγοντες
  <span style="color:#b00e23">(6)</span> Μή, κύριε· ἄκουσον δὲ ἡμῶν. βασιλεὺς
  παρὰ θεοῦ εἶ σὺ ἐν ἡμῖν· ἐν τοῖς ἐκλεκτοῖς μνημείοις ἡμῶν θάψον τὸν νεκρόν
  σου· οὐδεὶς γὰρ ἡμῶν τὸ μνημεῖον αὐτοῦ κωλύσει ἀπὸ σοῦ τοῦ θάψαι τὸν νεκρόν
  σου ἐκεῖ. <span style="color:#b00e23">(7)</span> ἀναστὰς δὲ Αβρααμ
  προσεκύνησεν τῷ λαῷ τῆς γῆς, τοῖς υἱοῖς Χετ, <span style=
  "color:#b00e23">(8)</span> καὶ ἐλάλησεν πρὸς αὐτοὺς Αβρααμ λέγων Εἰ ἔχετε τῇ
  ψυχῇ ὑμῶν ὥστε θάψαι τὸν νεκρόν μου ἀπὸ προσώπου μου, ἀκούσατέ μου καὶ
  λαλήσατε περὶ ἐμοῦ Εφρων τῷ τοῦ Σααρ, <span style="color:#b00e23">(9)</span>
  καὶ δότω μοι τὸ σπήλαιον τὸ διπλοῦν, ὅ ἐστιν αὐτῷ, τὸ ὂν ἐν μέρει τοῦ ἀγροῦ
  αὐτοῦ· ἀργυρίου τοῦ ἀξίου δότω μοι αὐτὸ ἐν ὑμῖν εἰς κτῆσιν μνημείου.
  <span style="color:#b00e23">(10)</span> Εφρων δὲ ἐκάθητο ἐν μέσῳ τῶν υἱῶν
  Χετ· ἀποκριθεὶς δὲ Εφρων ὁ Χετταῖος πρὸς Αβρααμ εἶπεν ἀκουόντων τῶν υἱῶν Χετ
  καὶ πάντων τῶν εἰσπορευομένων εἰς τὴν πόλιν λέγων <span style=
  "color:#b00e23">(11)</span> Παρ᾽ ἐμοὶ γενοῦ, κύριε, καὶ ἄκουσόν μου. τὸν
  ἀγρὸν καὶ τὸ σπήλαιον τὸ ἐν αὐτῷ σοι δίδωμι· ἐναντίον πάντων τῶν πολιτῶν μου
  δέδωκά σοι· θάψον τὸν νεκρόν σου. <span style="color:#b00e23">(12)</span> καὶ
  προσεκύνησεν Αβρααμ ἐναντίον τοῦ λαοῦ τῆς γῆς <span style=
  "color:#b00e23">(13)</span> καὶ εἶπεν τῷ Εφρων εἰς τὰ ὦτα τοῦ λαοῦ τῆς γῆς
  ᾿Επειδὴ πρὸς ἐμοῦ εἶ, ἄκουσόν μου· τὸ ἀργύριον τοῦ ἀγροῦ λαβὲ παρ᾽ ἐμοῦ, καὶ
  θάψω τὸν νεκρόν μου ἐκεῖ. <span style="color:#b00e23">(14)</span> ἀπεκρίθη δὲ
  Εφρων τῷ Αβρααμ λέγων <span style="color:#b00e23">(15)</span> Οὐχί, κύριε·
  ἀκήκοα. γῆ τετρακοσίων διδράχμων ἀργυρίου, ἀνὰ μέσον ἐμοῦ καὶ σοῦ τί ἂν εἴη
  τοῦτο; σὺ δὲ τὸν νεκρόν σου θάψον. <span style="color:#b00e23">(16)</span>
  καὶ ἤκουσεν Αβρααμ τοῦ Εφρων, καὶ ἀπεκατέστησεν Αβρααμ τῷ Εφρων τὸ ἀργύριον,
  ὃ ἐλάλησεν εἰς τὰ ὦτα τῶν υἱῶν Χετ, τετρακόσια δίδραχμα ἀργυρίου δοκίμου
  ἐμπόροις. <span style="color:#b00e23">(17)</span> καὶ ἔστη ὁ ἀγρὸς Εφρων, ὃς
  ἦν ἐν τῷ διπλῷ σπηλαίῳ, ὅς ἐστιν κατὰ πρόσωπον Μαμβρη, ὁ ἀγρὸς καὶ τὸ
  σπήλαιον, ὃ ἦν ἐν αὐτῷ, καὶ πᾶν δένδρον, ὃ ἦν ἐν τῷ ἀγρῷ, ὅ ἐστιν ἐν τοῖς
  ὁρίοις αὐτοῦ κύκλῳ, <span style="color:#b00e23">(18)</span> τῷ Αβρααμ εἰς
  κτῆσιν ἐναντίον τῶν υἱῶν Χετ καὶ πάντων τῶν εἰσπορευομένων εἰς τὴν πόλιν.
  <span style="color:#b00e23">(19)</span> μετὰ ταῦτα ἔθαψεν Αβρααμ Σαρραν τὴν
  γυναῖκα αὐτοῦ ἐν τῷ σπηλαίῳ τοῦ ἀγροῦ τῷ διπλῷ, ὅ ἐστιν ἀπέναντι Μαμβρη (αὕτη
  ἐστὶν Χεβρων) ἐν τῇ γῇ Χανααν. <span style="color:#b00e23">(20)</span> καὶ
  ἐκυρώθη ὁ ἀγρὸς καὶ τὸ σπήλαιον, ὃ ἦν ἐν αὐτῷ, τῷ Αβρααμ εἰς κτῆσιν τάφου
  παρὰ τῶν υἱῶν Χετ.
  <h3 id="genesis24">24</h3><span style="color:#b00e23">(1)</span> Καὶ Αβρααμ
  ἦν πρεσβύτερος προβεβηκὼς ἡμερῶν, καὶ κύριος εὐλόγησεν τὸν Αβρααμ κατὰ πάντα.
  <span style="color:#b00e23">(2)</span> καὶ εἶπεν Αβρααμ τῷ παιδὶ αὐτοῦ τῷ
  πρεσβυτέρῳ τῆς οἰκίας αὐτοῦ τῷ ἄρχοντι πάντων τῶν αὐτοῦ Θὲς τὴν χεῖρά σου ὑπὸ
  τὸν μηρόν μου, <span style="color:#b00e23">(3)</span> καὶ ἐξορκιῶ σε κύριον
  τὸν θεὸν τοῦ οὐρανοῦ καὶ τὸν θεὸν τῆς γῆς, ἵνα μὴ λάβῃς γυναῖκα τῷ υἱῷ μου
  Ισαακ ἀπὸ τῶν θυγατέρων τῶν Χαναναίων, μεθ᾽ ὧν ἐγὼ οἰκῶ ἐν αὐτοῖς,
  <span style="color:#b00e23">(4)</span> ἀλλὰ εἰς τὴν γῆν μου, οὗ ἐγενόμην,
  πορεύσῃ καὶ εἰς τὴν φυλήν μου καὶ λήμψῃ γυναῖκα τῷ υἱῷ μου Ισαακ ἐκεῖθεν.
  <span style="color:#b00e23">(5)</span> εἶπεν δὲ πρὸς αὐτὸν ὁ παῖς Μήποτε οὐ
  βούλεται ἡ γυνὴ πορευθῆναι μετ᾽ ἐμοῦ ὀπίσω εἰς τὴν γῆν ταύτην· ἀποστρέψω τὸν
  υἱόν σου εἰς τὴν γῆν, ὅθεν ἐξῆλθες ἐκεῖθεν; <span style=
  "color:#b00e23">(6)</span> εἶπεν δὲ πρὸς αὐτὸν Αβρααμ Πρόσεχε σεαυτῷ, μὴ
  ἀποστρέψῃς τὸν υἱόν μου ἐκεῖ. <span style="color:#b00e23">(7)</span> κύριος ὁ
  θεὸς τοῦ οὐρανοῦ καὶ ὁ θεὸς τῆς γῆς, ὃς ἔλαβέν με ἐκ τοῦ οἴκου τοῦ πατρός μου
  καὶ ἐκ τῆς γῆς, ἧς ἐγενήθην, ὃς ἐλάλησέν μοι καὶ ὤμοσέν μοι λέγων Σοὶ δώσω
  τὴν γῆν ταύτην καὶ τῷ σπέρματί σου, αὐτὸς ἀποστελεῖ τὸν ἄγγελον αὐτοῦ
  ἔμπροσθέν σου, καὶ λήμψῃ γυναῖκα τῷ υἱῷ μου Ισαακ ἐκεῖθεν. <span style=
  "color:#b00e23">(8)</span> ἐὰν δὲ μὴ θέλῃ ἡ γυνὴ πορευθῆναι μετὰ σοῦ εἰς τὴν
  γῆν ταύτην, καθαρὸς ἔσῃ ἀπὸ τοῦ ὅρκου τούτου· μόνον τὸν υἱόν μου μὴ
  ἀποστρέψῃς ἐκεῖ. <span style="color:#b00e23">(9)</span> καὶ ἔθηκεν ὁ παῖς τὴν
  χεῖρα αὐτοῦ ὑπὸ τὸν μηρὸν Αβρααμ τοῦ κυρίου αὐτοῦ καὶ ὤμοσεν αὐτῷ περὶ τοῦ
  ῥήματος τούτου. <span style="color:#b00e23">(10)</span> Καὶ ἔλαβεν ὁ παῖς
  δέκα καμήλους ἀπὸ τῶν καμήλων τοῦ κυρίου αὐτοῦ καὶ ἀπὸ πάντων τῶν ἀγαθῶν τοῦ
  κυρίου αὐτοῦ μεθ᾽ ἑαυτοῦ καὶ ἀναστὰς ἐπορεύθη εἰς τὴν Μεσοποταμίαν εἰς τὴν
  πόλιν Ναχωρ. <span style="color:#b00e23">(11)</span> καὶ ἐκοίμισεν τὰς
  καμήλους ἔξω τῆς πόλεως παρὰ τὸ φρέαρ τοῦ ὕδατος τὸ πρὸς ὀψέ, ἡνίκα
  ἐκπορεύονται αἱ ὑδρευόμεναι. <span style="color:#b00e23">(12)</span> καὶ
  εἶπεν Κύριε ὁ θεὸς τοῦ κυρίου μου Αβρααμ, εὐόδωσον ἐναντίον ἐμοῦ σήμερον καὶ
  ποίησον ἔλεος μετὰ τοῦ κυρίου μου Αβρααμ. <span style=
  "color:#b00e23">(13)</span> ἰδοὺ ἐγὼ ἕστηκα ἐπὶ τῆς πηγῆς τοῦ ὕδατος, αἱ δὲ
  θυγατέρες τῶν οἰκούντων τὴν πόλιν ἐκπορεύονται ἀντλῆσαι ὕδωρ, <span style=
  "color:#b00e23">(14)</span> καὶ ἔσται ἡ παρθένος, ᾗ ἂν ἐγὼ εἴπω ᾿Επίκλινον
  τὴν ὑδρίαν σου, ἵνα πίω, καὶ εἴπῃ μοι Πίε, καὶ τὰς καμήλους σου ποτιῶ, ἕως ἂν
  παύσωνται πίνουσαι, ταύτην ἡτοίμασας τῷ παιδί σου Ισαακ, καὶ ἐν τούτῳ
  γνώσομαι ὅτι ἐποίησας ἔλεος τῷ κυρίῳ μου Αβρααμ. <span style=
  "color:#b00e23">(15)</span> καὶ ἐγένετο πρὸ τοῦ συντελέσαι αὐτὸν λαλοῦντα ἐν
  τῇ διανοίᾳ, καὶ ἰδοὺ Ρεβεκκα ἐξεπορεύετο ἡ τεχθεῖσα Βαθουηλ υἱῷ Μελχας τῆς
  γυναικὸς Ναχωρ ἀδελφοῦ δὲ Αβρααμ ἔχουσα τὴν ὑδρίαν ἐπὶ τῶν ὤμων αὐτῆς.
  <span style="color:#b00e23">(16)</span> ἡ δὲ παρθένος ἦν καλὴ τῇ ὄψει σφόδρα·
  παρθένος ἦν, ἀνὴρ οὐκ ἔγνω αὐτήν. καταβᾶσα δὲ ἐπὶ τὴν πηγὴν ἔπλησεν τὴν
  ὑδρίαν καὶ ἀνέβη. <span style="color:#b00e23">(17)</span> ἐπέδραμεν δὲ ὁ παῖς
  εἰς συνάντησιν αὐτῆς καὶ εἶπεν Πότισόν με μικρὸν ὕδωρ ἐκ τῆς ὑδρίας σου.
  <span style="color:#b00e23">(18)</span> ἡ δὲ εἶπεν Πίε, κύριε. καὶ ἔσπευσεν
  καὶ καθεῖλεν τὴν ὑδρίαν ἐπὶ τὸν βραχίονα αὐτῆς καὶ ἐπότισεν αὐτόν,
  <span style="color:#b00e23">(19)</span> ἕως ἐπαύσατο πίνων. καὶ εἶπεν Καὶ
  ταῖς καμήλοις σου ὑδρεύσομαι, ἕως ἂν πᾶσαι πίωσιν. <span style=
  "color:#b00e23">(20)</span> καὶ ἔσπευσεν καὶ ἐξεκένωσεν τὴν ὑδρίαν εἰς τὸ
  ποτιστήριον καὶ ἔδραμεν ἔτι ἐπὶ τὸ φρέαρ ἀντλῆσαι καὶ ὑδρεύσατο πάσαις ταῖς
  καμήλοις. <span style="color:#b00e23">(21)</span> ὁ δὲ ἄνθρωπος κατεμάνθανεν
  αὐτὴν καὶ παρεσιώπα τοῦ γνῶναι εἰ εὐόδωκεν κύριος τὴν ὁδὸν αὐτοῦ ἢ οὔ.
  <span style="color:#b00e23">(22)</span> ἐγένετο δὲ ἡνίκα ἐπαύσαντο πᾶσαι αἱ
  κάμηλοι πίνουσαι, ἔλαβεν ὁ ἄνθρωπος ἐνώτια χρυσᾶ ἀνὰ δραχμὴν ὁλκῆς καὶ δύο
  ψέλια ἐπὶ τὰς χεῖρας αὐτῆς, δέκα χρυσῶν ὁλκὴ αὐτῶν. <span style=
  "color:#b00e23">(23)</span> καὶ ἐπηρώτησεν αὐτὴν καὶ εἶπεν Θυγάτηρ τίνος εἶ;
  ἀνάγγειλόν μοι· εἰ ἔστιν παρὰ τῷ πατρί σου τόπος ἡμῖν καταλῦσαι; <span style=
  "color:#b00e23">(24)</span> καὶ εἶπεν αὐτῷ Θυγάτηρ Βαθουηλ εἰμὶ ἐγὼ τοῦ
  Μελχας, ὃν ἔτεκεν τῷ Ναχωρ. <span style="color:#b00e23">(25)</span> καὶ εἶπεν
  αὐτῷ Καὶ ἄχυρα καὶ χορτάσματα πολλὰ παρ᾽ ἡμῖν καὶ τόπος τοῦ καταλῦσαι.
  <span style="color:#b00e23">(26)</span> καὶ εὐδοκήσας ὁ ἄνθρωπος προσεκύνησεν
  κυρίῳ <span style="color:#b00e23">(27)</span> καὶ εἶπεν Εὐλογητὸς κύριος ὁ
  θεὸς τοῦ κυρίου μου Αβρααμ, ὃς οὐκ ἐγκατέλιπεν τὴν δικαιοσύνην αὐτοῦ καὶ τὴν
  ἀλήθειαν ἀπὸ τοῦ κυρίου μου· ἐμὲ εὐόδωκεν κύριος εἰς οἶκον τοῦ ἀδελφοῦ τοῦ
  κυρίου μου. <span style="color:#b00e23">(28)</span> Καὶ δραμοῦσα ἡ παῖς
  ἀπήγγειλεν εἰς τὸν οἶκον τῆς μητρὸς αὐτῆς κατὰ τὰ ῥήματα ταῦτα. <span style=
  "color:#b00e23">(29)</span> τῇ δὲ Ρεβεκκα ἀδελφὸς ἦν, ᾧ ὄνομα Λαβαν· καὶ
  ἔδραμεν Λαβαν πρὸς τὸν ἄνθρωπον ἔξω ἐπὶ τὴν πηγήν. <span style=
  "color:#b00e23">(30)</span> καὶ ἐγένετο ἡνίκα εἶδεν τὰ ἐνώτια καὶ τὰ ψέλια
  ἐπὶ τὰς χεῖρας τῆς ἀδελφῆς αὐτοῦ καὶ ὅτε ἤκουσεν τὰ ῥήματα Ρεβεκκας τῆς
  ἀδελφῆς αὐτοῦ λεγούσης Οὕτως λελάληκέν μοι ὁ ἄνθρωπος, καὶ ἦλθεν πρὸς τὸν
  ἄνθρωπον ἑστηκότος αὐτοῦ ἐπὶ τῶν καμήλων ἐπὶ τῆς πηγῆς <span style=
  "color:#b00e23">(31)</span> καὶ εἶπεν αὐτῷ Δεῦρο εἴσελθε· εὐλογητὸς κύριος·
  ἵνα τί ἕστηκας ἔξω; ἐγὼ δὲ ἡτοίμακα τὴν οἰκίαν καὶ τόπον ταῖς καμήλοις.
  <span style="color:#b00e23">(32)</span> εἰσῆλθεν δὲ ὁ ἄνθρωπος εἰς τὴν οἰκίαν
  καὶ ἀπέσαξεν τὰς καμήλους. καὶ ἔδωκεν ἄχυρα καὶ χορτάσματα ταῖς καμήλοις καὶ
  ὕδωρ νίψασθαι τοῖς ποσὶν αὐτοῦ καὶ τοῖς ποσὶν τῶν ἀνδρῶν τῶν μετ᾽ αὐτοῦ.
  <span style="color:#b00e23">(33)</span> καὶ παρέθηκεν αὐτοῖς ἄρτους φαγεῖν.
  καὶ εἶπεν Οὐ μὴ φάγω ἕως τοῦ λαλῆσαί με τὰ ῥήματά μου. καὶ εἶπαν Λάλησον.
  <span style="color:#b00e23">(34)</span> Καὶ εἶπεν Παῖς Αβρααμ ἐγώ εἰμι.
  <span style="color:#b00e23">(35)</span> κύριος δὲ εὐλόγησεν τὸν κύριόν μου
  σφόδρα, καὶ ὑψώθη· καὶ ἔδωκεν αὐτῷ πρόβατα καὶ μόσχους, ἀργύριον καὶ χρυσίον,
  παῖδας καὶ παιδίσκας, καμήλους καὶ ὄνους. <span style=
  "color:#b00e23">(36)</span> καὶ ἔτεκεν Σαρρα ἡ γυνὴ τοῦ κυρίου μου υἱὸν ἕνα
  τῷ κυρίῳ μου μετὰ τὸ γηρᾶσαι αὐτόν, καὶ ἔδωκεν αὐτῷ ὅσα ἦν αὐτῷ. <span style=
  "color:#b00e23">(37)</span> καὶ ὥρκισέν με ὁ κύριός μου λέγων Οὐ λήμψῃ
  γυναῖκα τῷ υἱῷ μου ἀπὸ τῶν θυγατέρων τῶν Χαναναίων, ἐν οἷς ἐγὼ παροικῶ ἐν τῇ
  γῇ αὐτῶν, <span style="color:#b00e23">(38)</span> ἀλλ᾽ ἢ εἰς τὸν οἶκον τοῦ
  πατρός μου πορεύσῃ καὶ εἰς τὴν φυλήν μου καὶ λήμψῃ γυναῖκα τῷ υἱῷ μου
  ἐκεῖθεν. <span style="color:#b00e23">(39)</span> εἶπα δὲ τῷ κυρίῳ μου Μήποτε
  οὐ πορεύσεται ἡ γυνὴ μετ᾽ ἐμοῦ. <span style="color:#b00e23">(40)</span> καὶ
  εἶπέν μοι Κύριος, ᾧ εὐηρέστησα ἐναντίον αὐτοῦ, αὐτὸς ἀποστελεῖ τὸν ἄγγελον
  αὐτοῦ μετὰ σοῦ καὶ εὐοδώσει τὴν ὁδόν σου, καὶ λήμψῃ γυναῖκα τῷ υἱῷ μου ἐκ τῆς
  φυλῆς μου καὶ ἐκ τοῦ οἴκου τοῦ πατρός μου. <span style=
  "color:#b00e23">(41)</span> τότε ἀθῷος ἔσῃ ἀπὸ τῆς ἀρᾶς μου· ἡνίκα γὰρ ἐὰν
  ἔλθῃς εἰς τὴν ἐμὴν φυλὴν καὶ μή σοι δῶσιν, καὶ ἔσῃ ἀθῷος ἀπὸ τοῦ ὁρκισμοῦ
  μου. <span style="color:#b00e23">(42)</span> καὶ ἐλθὼν σήμερον ἐπὶ τὴν πηγὴν
  εἶπα Κύριε ὁ θεὸς τοῦ κυρίου μου Αβρααμ, εἰ σὺ εὐοδοῖς τὴν ὁδόν μου, ἣν νῦν
  ἐγὼ πορεύομαι ἐπ᾽ αὐτήν, <span style="color:#b00e23">(43)</span> ἰδοὺ ἐγὼ
  ἐφέστηκα ἐπὶ τῆς πηγῆς τοῦ ὕδατος, καὶ αἱ θυγατέρες τῶν ἀνθρώπων τῆς πόλεως
  ἐξελεύσονται ὑδρεύσασθαι ὕδωρ, καὶ ἔσται ἡ παρθένος, ᾗ ἂν ἐγὼ εἴπω Πότισόν με
  μικρὸν ὕδωρ ἐκ τῆς ὑδρίας σου, <span style="color:#b00e23">(44)</span> καὶ
  εἴπῃ μοι Καὶ σὺ πίε, καὶ ταῖς καμήλοις σου ὑδρεύσομαι, αὕτη ἡ γυνή, ἣν
  ἡτοίμασεν κύριος τῷ ἑαυτοῦ θεράποντι Ισαακ, καὶ ἐν τούτῳ γνώσομαι ὅτι
  πεποίηκας ἔλεος τῷ κυρίῳ μου Αβρααμ. <span style="color:#b00e23">(45)</span>
  καὶ ἐγένετο πρὸ τοῦ συντελέσαι με λαλοῦντα ἐν τῇ διανοίᾳ εὐθὺς Ρεβεκκα
  ἐξεπορεύετο ἔχουσα τὴν ὑδρίαν ἐπὶ τῶν ὤμων καὶ κατέβη ἐπὶ τὴν πηγὴν καὶ
  ὑδρεύσατο. εἶπα δὲ αὐτῇ Πότισόν με. <span style="color:#b00e23">(46)</span>
  καὶ σπεύσασα καθεῖλεν τὴν ὑδρίαν αὐτῆς ἀφ᾽ ἑαυτῆς καὶ εἶπεν Πίε σύ, καὶ τὰς
  καμήλους σου ποτιῶ. καὶ ἔπιον, καὶ τὰς καμήλους μου ἐπότισεν. <span style=
  "color:#b00e23">(47)</span> καὶ ἠρώτησα αὐτὴν καὶ εἶπα Τίνος εἶ θυγάτηρ; ἡ δὲ
  ἔφη Θυγάτηρ Βαθουηλ εἰμὶ τοῦ υἱοῦ Ναχωρ, ὃν ἔτεκεν αὐτῷ Μελχα. καὶ περιέθηκα
  αὐτῇ τὰ ἐνώτια καὶ τὰ ψέλια περὶ τὰς χεῖρας αὐτῆς· <span style=
  "color:#b00e23">(48)</span> καὶ εὐδοκήσας προσεκύνησα κυρίῳ καὶ εὐλόγησα
  κύριον τὸν θεὸν τοῦ κυρίου μου Αβρααμ, ὃς εὐόδωσέν μοι ἐν ὁδῷ ἀληθείας λαβεῖν
  τὴν θυγατέρα τοῦ ἀδελφοῦ τοῦ κυρίου μου τῷ υἱῷ αὐτοῦ. <span style=
  "color:#b00e23">(49)</span> εἰ οὖν ποιεῖτε ὑμεῖς ἔλεος καὶ δικαιοσύνην πρὸς
  τὸν κύριόν μου, ἀπαγγείλατέ μοι, εἰ δὲ μή, ἀπαγγείλατέ μοι, ἵνα ἐπιστρέψω εἰς
  δεξιὰν ἢ εἰς ἀριστεράν. <span style="color:#b00e23">(50)</span> ᾿Αποκριθεὶς
  δὲ Λαβαν καὶ Βαθουηλ εἶπαν Παρὰ κυρίου ἐξῆλθεν τὸ πρόσταγμα τοῦτο· οὐ
  δυνησόμεθα οὖν σοι ἀντειπεῖν κακὸν καλῷ. <span style=
  "color:#b00e23">(51)</span> ἰδοὺ Ρεβεκκα ἐνώπιόν σου· λαβὼν ἀπότρεχε, καὶ
  ἔστω γυνὴ τῷ υἱῷ τοῦ κυρίου σου, καθὰ ἐλάλησεν κύριος. <span style=
  "color:#b00e23">(52)</span> ἐγένετο δὲ ἐν τῷ ἀκοῦσαι τὸν παῖδα τὸν Αβρααμ τῶν
  ῥημάτων τούτων προσεκύνησεν ἐπὶ τὴν γῆν κυρίῳ. <span style=
  "color:#b00e23">(53)</span> καὶ ἐξενέγκας ὁ παῖς σκεύη ἀργυρᾶ καὶ χρυσᾶ καὶ
  ἱματισμὸν ἔδωκεν Ρεβεκκα καὶ δῶρα ἔδωκεν τῷ ἀδελφῷ αὐτῆς καὶ τῇ μητρὶ αὐτῆς.
  <span style="color:#b00e23">(54)</span> καὶ ἔφαγον καὶ ἔπιον, αὐτὸς καὶ οἱ
  ἄνδρες οἱ μετ᾽ αὐτοῦ ὄντες, καὶ ἐκοιμήθησαν. Καὶ ἀναστὰς πρωὶ εἶπεν
  ᾿Εκπέμψατέ με, ἵνα ἀπέλθω πρὸς τὸν κύριόν μου. <span style=
  "color:#b00e23">(55)</span> εἶπαν δὲ οἱ ἀδελφοὶ αὐτῆς καὶ ἡ μήτηρ Μεινάτω ἡ
  παρθένος μεθ᾽ ἡμῶν ἡμέρας ὡσεὶ δέκα, καὶ μετὰ ταῦτα ἀπελεύσεται. <span style=
  "color:#b00e23">(56)</span> ὁ δὲ εἶπεν πρὸς αὐτούς Μὴ κατέχετέ με, καὶ κύριος
  εὐόδωσεν τὴν ὁδόν μου· ἐκπέμψατέ με, ἵνα ἀπέλθω πρὸς τὸν κύριόν μου.
  <span style="color:#b00e23">(57)</span> οἱ δὲ εἶπαν Καλέσωμεν τὴν παῖδα καὶ
  ἐρωτήσωμεν τὸ στόμα αὐτῆς. <span style="color:#b00e23">(58)</span> καὶ
  ἐκάλεσαν Ρεβεκκαν καὶ εἶπαν αὐτῇ Πορεύσῃ μετὰ τοῦ ἀνθρώπου τούτου; ἡ δὲ εἶπεν
  Πορεύσομαι. <span style="color:#b00e23">(59)</span> καὶ ἐξέπεμψαν Ρεβεκκαν
  τὴν ἀδελφὴν αὐτῶν καὶ τὰ ὑπάρχοντα αὐτῆς καὶ τὸν παῖδα τὸν Αβρααμ καὶ τοὺς
  μετ᾽ αὐτοῦ. <span style="color:#b00e23">(60)</span> καὶ εὐλόγησαν Ρεβεκκαν
  τὴν ἀδελφὴν αὐτῶν καὶ εἶπαν αὐτῇ ᾿Αδελφὴ ἡμῶν εἶ· γίνου εἰς χιλιάδας
  μυριάδων, καὶ κληρονομησάτω τὸ σπέρμα σου τὰς πόλεις τῶν ὑπεναντίων.
  <span style="color:#b00e23">(61)</span> ἀναστᾶσα δὲ Ρεβεκκα καὶ αἱ ἅβραι
  αὐτῆς ἐπέβησαν ἐπὶ τὰς καμήλους καὶ ἐπορεύθησαν μετὰ τοῦ ἀνθρώπου, καὶ
  ἀναλαβὼν ὁ παῖς τὴν Ρεβεκκαν ἀπῆλθεν. <span style="color:#b00e23">(62)</span>
  Ισαακ δὲ ἐπορεύετο διὰ τῆς ἐρήμου κατὰ τὸ φρέαρ τῆς ὁράσεως· αὐτὸς δὲ κατῴκει
  ἐν τῇ γῇ τῇ πρὸς λίβα. <span style="color:#b00e23">(63)</span> καὶ ἐξῆλθεν
  Ισαακ ἀδολεσχῆσαι εἰς τὸ πεδίον τὸ πρὸς δείλης καὶ ἀναβλέψας τοῖς ὀφθαλμοῖς
  εἶδεν καμήλους ἐρχομένας. <span style="color:#b00e23">(64)</span> καὶ
  ἀναβλέψασα Ρεβεκκα τοῖς ὀφθαλμοῖς εἶδεν τὸν Ισαακ καὶ κατεπήδησεν ἀπὸ τῆς
  καμήλου <span style="color:#b00e23">(65)</span> καὶ εἶπεν τῷ παιδί Τίς ἐστιν
  ὁ ἄνθρωπος ἐκεῖνος ὁ πορευόμενος ἐν τῷ πεδίῳ εἰς συνάντησιν ἡμῖν; εἶπεν δὲ ὁ
  παῖς Οὗτός ἐστιν ὁ κύριός μου. ἡ δὲ λαβοῦσα τὸ θέριστρον περιεβάλετο.
  <span style="color:#b00e23">(66)</span> καὶ διηγήσατο ὁ παῖς τῷ Ισαακ πάντα
  τὰ ῥήματα, ἃ ἐποίησεν. <span style="color:#b00e23">(67)</span> εἰσῆλθεν δὲ
  Ισαακ εἰς τὸν οἶκον τῆς μητρὸς αὐτοῦ καὶ ἔλαβεν τὴν Ρεβεκκαν, καὶ ἐγένετο
  αὐτοῦ γυνή, καὶ ἠγάπησεν αὐτήν· καὶ παρεκλήθη Ισαακ περὶ Σαρρας τῆς μητρὸς
  αὐτοῦ.
  <h3 id="genesis25">25</h3><span style="color:#b00e23">(1)</span> Προσθέμενος
  δὲ Αβρααμ ἔλαβεν γυναῖκα, ᾗ ὄνομα Χεττουρα. <span style=
  "color:#b00e23">(2)</span> ἔτεκεν δὲ αὐτῷ τὸν Ζεμραν καὶ τὸν Ιεξαν καὶ τὸν
  Μαδαν καὶ τὸν Μαδιαμ καὶ τὸν Ιεσβοκ καὶ τὸν Σωυε. <span style=
  "color:#b00e23">(3)</span> Ιεξαν δὲ ἐγέννησεν τὸν Σαβα καὶ τὸν Θαιμαν καὶ τὸν
  Δαιδαν· υἱοὶ δὲ Δαιδαν ἐγένοντο Ραγουηλ καὶ Ναβδεηλ καὶ Ασσουριιμ καὶ
  Λατουσιιμ καὶ Λοωμιμ. <span style="color:#b00e23">(4)</span> υἱοὶ δὲ Μαδιαμ·
  Γαιφα καὶ Αφερ καὶ Ενωχ καὶ Αβιρα καὶ Ελραγα. πάντες οὗτοι ἦσαν υἱοὶ
  Χεττουρας. <span style="color:#b00e23">(5)</span> ῎Εδωκεν δὲ Αβρααμ πάντα τὰ
  ὑπάρχοντα αὐτοῦ Ισαακ τῷ υἱῷ αὐτοῦ, <span style="color:#b00e23">(6)</span>
  καὶ τοῖς υἱοῖς τῶν παλλακῶν αὐτοῦ ἔδωκεν Αβρααμ δόματα καὶ ἐξαπέστειλεν
  αὐτοὺς ἀπὸ Ισαακ τοῦ υἱοῦ αὐτοῦ ἔτι ζῶντος αὐτοῦ πρὸς ἀνατολὰς εἰς γῆν
  ἀνατολῶν. <span style="color:#b00e23">(7)</span> Ταῦτα δὲ τὰ ἔτη ἡμερῶν ζωῆς
  Αβρααμ, ὅσα ἔζησεν· ἑκατὸν ἑβδομήκοντα πέντε ἔτη. <span style=
  "color:#b00e23">(8)</span> καὶ ἐκλιπὼν ἀπέθανεν Αβρααμ ἐν γήρει καλῷ
  πρεσβύτης καὶ πλήρης ἡμερῶν καὶ προσετέθη πρὸς τὸν λαὸν αὐτοῦ. <span style=
  "color:#b00e23">(9)</span> καὶ ἔθαψαν αὐτὸν Ισαακ καὶ Ισμαηλ οἱ υἱοὶ αὐτοῦ
  εἰς τὸ σπήλαιον τὸ διπλοῦν εἰς τὸν ἀγρὸν Εφρων τοῦ Σααρ τοῦ Χετταίου, ὅ ἐστιν
  ἀπέναντι Μαμβρη, <span style="color:#b00e23">(10)</span> τὸν ἀγρὸν καὶ τὸ
  σπήλαιον, ὃ ἐκτήσατο Αβρααμ παρὰ τῶν υἱῶν Χετ, ἐκεῖ ἔθαψαν Αβρααμ καὶ Σαρραν
  τὴν γυναῖκα αὐτοῦ. <span style="color:#b00e23">(11)</span> ἐγένετο δὲ μετὰ τὸ
  ἀποθανεῖν Αβρααμ εὐλόγησεν ὁ θεὸς Ισαακ τὸν υἱὸν αὐτοῦ· καὶ κατῴκησεν Ισαακ
  παρὰ τὸ φρέαρ τῆς ὁράσεως. <span style="color:#b00e23">(12)</span> Αὗται δὲ
  αἱ γενέσεις Ισμαηλ τοῦ υἱοῦ Αβρααμ, ὃν ἔτεκεν Αγαρ ἡ παιδίσκη Σαρρας τῷ
  Αβρααμ, <span style="color:#b00e23">(13)</span> καὶ ταῦτα τὰ ὀνόματα τῶν υἱῶν
  Ισμαηλ κατ᾽ ὄνομα τῶν γενεῶν αὐτοῦ· πρωτότοκος Ισμαηλ Ναβαιωθ καὶ Κηδαρ καὶ
  Ναβδεηλ καὶ Μασσαμ <span style="color:#b00e23">(14)</span> καὶ Μασμα καὶ
  Ιδουμα καὶ Μασση <span style="color:#b00e23">(15)</span> καὶ Χοδδαδ καὶ
  Θαιμαν καὶ Ιετουρ καὶ Ναφες καὶ Κεδμα. <span style=
  "color:#b00e23">(16)</span> οὗτοί εἰσιν οἱ υἱοὶ Ισμαηλ καὶ ταῦτα τὰ ὀνόματα
  αὐτῶν ἐν ταῖς σκηναῖς αὐτῶν καὶ ἐν ταῖς ἐπαύλεσιν αὐτῶν· δώδεκα ἄρχοντες κατὰ
  ἔθνη αὐτῶν. <span style="color:#b00e23">(17)</span> καὶ ταῦτα τὰ ἔτη τῆς ζωῆς
  Ισμαηλ· ἑκατὸν τριάκοντα ἑπτὰ ἔτη· καὶ ἐκλιπὼν ἀπέθανεν καὶ προσετέθη πρὸς τὸ
  γένος αὐτοῦ. <span style="color:#b00e23">(18)</span> κατῴκησεν δὲ ἀπὸ Ευιλατ
  ἕως Σουρ, ἥ ἐστιν κατὰ πρόσωπον Αἰγύπτου, ἕως ἐλθεῖν πρὸς ᾿Ασσυρίους· κατὰ
  πρόσωπον πάντων τῶν ἀδελφῶν αὐτοῦ κατῴκησεν. <span style=
  "color:#b00e23">(19)</span> Καὶ αὗται αἱ γενέσεις Ισαακ τοῦ υἱοῦ Αβρααμ·
  Αβρααμ ἐγέννησεν τὸν Ισαακ. <span style="color:#b00e23">(20)</span> ἦν δὲ
  Ισαακ ἐτῶν τεσσαράκοντα, ὅτε ἔλαβεν τὴν Ρεβεκκαν θυγατέρα Βαθουηλ τοῦ Σύρου
  ἐκ τῆς Μεσοποταμίας ἀδελφὴν Λαβαν τοῦ Σύρου ἑαυτῷ γυναῖκα. <span style=
  "color:#b00e23">(21)</span> ἐδεῖτο δὲ Ισαακ κυρίου περὶ Ρεβεκκας τῆς γυναικὸς
  αὐτοῦ, ὅτι στεῖρα ἦν· ἐπήκουσεν δὲ αὐτοῦ ὁ θεός, καὶ ἔλαβεν ἐν γαστρὶ Ρεβεκκα
  ἡ γυνὴ αὐτοῦ. <span style="color:#b00e23">(22)</span> ἐσκίρτων δὲ τὰ παιδία
  ἐν αὐτῇ· εἶπεν δέ Εἰ οὕτως μοι μέλλει γίνεσθαι, ἵνα τί μοι τοῦτο; ἐπορεύθη δὲ
  πυθέσθαι παρὰ κυρίου, <span style="color:#b00e23">(23)</span> καὶ εἶπεν
  κύριος αὐτῇ Δύο ἔθνη ἐν τῇ γαστρί σού εἰσιν, καὶ δύο λαοὶ ἐκ τῆς κοιλίας σου
  διασταλήσονται· καὶ λαὸς λαοῦ ὑπερέξει, καὶ ὁ μείζων δουλεύσει τῷ ἐλάσσονι.
  <span style="color:#b00e23">(24)</span> καὶ ἐπληρώθησαν αἱ ἡμέραι τοῦ τεκεῖν
  αὐτήν, καὶ τῇδε ἦν δίδυμα ἐν τῇ κοιλίᾳ αὐτῆς. <span style=
  "color:#b00e23">(25)</span> ἐξῆλθεν δὲ ὁ υἱὸς ὁ πρωτότοκος πυρράκης, ὅλος
  ὡσεὶ δορὰ δασύς· ἐπωνόμασεν δὲ τὸ ὄνομα αὐτοῦ Ησαυ. <span style=
  "color:#b00e23">(26)</span> καὶ μετὰ τοῦτο ἐξῆλθεν ὁ ἀδελφὸς αὐτοῦ, καὶ ἡ
  χεὶρ αὐτοῦ ἐπειλημμένη τῆς πτέρνης Ησαυ· καὶ ἐκάλεσεν τὸ ὄνομα αὐτοῦ Ιακωβ.
  Ισαακ δὲ ἦν ἐτῶν ἑξήκοντα, ὅτε ἔτεκεν αὐτοὺς Ρεβεκκα. <span style=
  "color:#b00e23">(27)</span> Ηὐξήθησαν δὲ οἱ νεανίσκοι, καὶ ἦν Ησαυ ἄνθρωπος
  εἰδὼς κυνηγεῖν ἄγροικος, Ιακωβ δὲ ἦν ἄνθρωπος ἄπλαστος οἰκῶν οἰκίαν.
  <span style="color:#b00e23">(28)</span> ἠγάπησεν δὲ Ισαακ τὸν Ησαυ, ὅτι ἡ
  θήρα αὐτοῦ βρῶσις αὐτῷ· Ρεβεκκα δὲ ἠγάπα τὸν Ιακωβ. <span style=
  "color:#b00e23">(29)</span> ἥψησεν δὲ Ιακωβ ἕψεμα· ἦλθεν δὲ Ησαυ ἐκ τοῦ
  πεδίου ἐκλείπων, <span style="color:#b00e23">(30)</span> καὶ εἶπεν Ησαυ τῷ
  Ιακωβ Γεῦσόν με ἀπὸ τοῦ ἑψέματος τοῦ πυρροῦ τούτου, ὅτι ἐκλείπω. διὰ τοῦτο
  ἐκλήθη τὸ ὄνομα αὐτοῦ Εδωμ. <span style="color:#b00e23">(31)</span> εἶπεν δὲ
  Ιακωβ τῷ Ησαυ ᾿Απόδου μοι σήμερον τὰ πρωτοτόκιά σου ἐμοί. <span style=
  "color:#b00e23">(32)</span> εἶπεν δὲ Ησαυ ᾿Ιδοὺ ἐγὼ πορεύομαι τελευτᾶν, καὶ
  ἵνα τί μοι ταῦτα τὰ πρωτοτόκια; <span style="color:#b00e23">(33)</span> καὶ
  εἶπεν αὐτῷ Ιακωβ ῎Ομοσόν μοι σήμερον. καὶ ὤμοσεν αὐτῷ· ἀπέδοτο δὲ Ησαυ τὰ
  πρωτοτόκια τῷ Ιακωβ. <span style="color:#b00e23">(34)</span> Ιακωβ δὲ ἔδωκεν
  τῷ Ησαυ ἄρτον καὶ ἕψεμα φακοῦ, καὶ ἔφαγεν καὶ ἔπιεν καὶ ἀναστὰς ᾤχετο· καὶ
  ἐφαύλισεν Ησαυ τὰ πρωτοτόκια.
  <h3 id="genesis26">26</h3><span style="color:#b00e23">(1)</span> ᾿Εγένετο δὲ
  λιμὸς ἐπὶ τῆς γῆς χωρὶς τοῦ λιμοῦ τοῦ πρότερον, ὃς ἐγένετο ἐν τῷ χρόνῳ τῷ
  Αβρααμ· ἐπορεύθη δὲ Ισαακ πρὸς Αβιμελεχ βασιλέα Φυλιστιιμ εἰς Γεραρα.
  <span style="color:#b00e23">(2)</span> ὤφθη δὲ αὐτῷ κύριος καὶ εἶπεν Μὴ
  καταβῇς εἰς Αἴγυπτον· κατοίκησον δὲ ἐν τῇ γῇ, ᾗ ἄν σοι εἴπω. <span style=
  "color:#b00e23">(3)</span> καὶ παροίκει ἐν τῇ γῇ ταύτῃ, καὶ ἔσομαι μετὰ σοῦ
  καὶ εὐλογήσω σε· σοὶ γὰρ καὶ τῷ σπέρματί σου δώσω πᾶσαν τὴν γῆν ταύτην καὶ
  στήσω τὸν ὅρκον μου, ὃν ὤμοσα Αβρααμ τῷ πατρί σου. <span style=
  "color:#b00e23">(4)</span> καὶ πληθυνῶ τὸ σπέρμα σου ὡς τοὺς ἀστέρας τοῦ
  οὐρανοῦ καὶ δώσω τῷ σπέρματί σου πᾶσαν τὴν γῆν ταύτην, καὶ ἐνευλογηθήσονται
  ἐν τῷ σπέρματί σου πάντα τὰ ἔθνη τῆς γῆς, <span style=
  "color:#b00e23">(5)</span> ἀνθ᾽ ὧν ὑπήκουσεν Αβρααμ ὁ πατήρ σου τῆς ἐμῆς
  φωνῆς καὶ ἐφύλαξεν τὰ προστάγματά μου καὶ τὰς ἐντολάς μου καὶ τὰ δικαιώματά
  μου καὶ τὰ νόμιμά μου. <span style="color:#b00e23">(6)</span> καὶ κατῴκησεν
  Ισαακ ἐν Γεραροις. <span style="color:#b00e23">(7)</span> ᾿Επηρώτησαν δὲ οἱ
  ἄνδρες τοῦ τόπου περὶ Ρεβεκκας τῆς γυναικὸς αὐτοῦ, καὶ εἶπεν ᾿Αδελφή μού
  ἐστιν· ἐφοβήθη γὰρ εἰπεῖν ὅτι Γυνή μού ἐστιν, μήποτε ἀποκτείνωσιν αὐτὸν οἱ
  ἄνδρες τοῦ τόπου περὶ Ρεβεκκας, ὅτι ὡραία τῇ ὄψει ἦν. <span style=
  "color:#b00e23">(8)</span> ἐγένετο δὲ πολυχρόνιος ἐκεῖ· παρακύψας δὲ Αβιμελεχ
  ὁ βασιλεὺς Γεραρων διὰ τῆς θυρίδος εἶδεν τὸν Ισαακ παίζοντα μετὰ Ρεβεκκας τῆς
  γυναικὸς αὐτοῦ. <span style="color:#b00e23">(9)</span> ἐκάλεσεν δὲ Αβιμελεχ
  τὸν Ισαακ καὶ εἶπεν αὐτῷ ῎Αρα γε γυνή σού ἐστιν· τί ὅτι εἶπας ᾿Αδελφή μού
  ἐστιν; εἶπεν δὲ αὐτῷ Ισαακ Εἶπα γάρ Μήποτε ἀποθάνω δι᾽ αὐτήν. <span style=
  "color:#b00e23">(10)</span> εἶπεν δὲ αὐτῷ Αβιμελεχ Τί τοῦτο ἐποίησας ἡμῖν;
  μικροῦ ἐκοιμήθη τις τοῦ γένους μου μετὰ τῆς γυναικός σου, καὶ ἐπήγαγες ἐφ᾽
  ἡμᾶς ἄγνοιαν. <span style="color:#b00e23">(11)</span> συνέταξεν δὲ Αβιμελεχ
  παντὶ τῷ λαῷ αὐτοῦ λέγων Πᾶς ὁ ἁπτόμενος τοῦ ἀνθρώπου τούτου ἢ τῆς γυναικὸς
  αὐτοῦ θανάτου ἔνοχος ἔσται. <span style="color:#b00e23">(12)</span> ῎Εσπειρεν
  δὲ Ισαακ ἐν τῇ γῇ ἐκείνῃ καὶ εὗρεν ἐν τῷ ἐνιαυτῷ ἐκείνῳ ἑκατοστεύουσαν
  κριθήν· εὐλόγησεν δὲ αὐτὸν κύριος. <span style="color:#b00e23">(13)</span>
  καὶ ὑψώθη ὁ ἄνθρωπος καὶ προβαίνων μείζων ἐγίνετο, ἕως οὗ μέγας ἐγένετο
  σφόδρα· <span style="color:#b00e23">(14)</span> ἐγένετο δὲ αὐτῷ κτήνη
  προβάτων καὶ κτήνη βοῶν καὶ γεώργια πολλά. ἐζήλωσαν δὲ αὐτὸν οἱ Φυλιστιιμ,
  <span style="color:#b00e23">(15)</span> καὶ πάντα τὰ φρέατα, ἃ ὤρυξαν οἱ
  παῖδες τοῦ πατρὸς αὐτοῦ ἐν τῷ χρόνῳ τοῦ πατρὸς αὐτοῦ, ἐνέφραξαν αὐτὰ οἱ
  Φυλιστιιμ καὶ ἔπλησαν αὐτὰ γῆς. <span style="color:#b00e23">(16)</span> εἶπεν
  δὲ Αβιμελεχ πρὸς Ισαακ ῎Απελθε ἀφ᾽ ἡμῶν, ὅτι δυνατώτερος ἡμῶν ἐγένου σφόδρα.
  <span style="color:#b00e23">(17)</span> καὶ ἀπῆλθεν ἐκεῖθεν Ισαακ καὶ
  κατέλυσεν ἐν τῇ φάραγγι Γεραρων καὶ κατῴκησεν ἐκεῖ. <span style=
  "color:#b00e23">(18)</span> καὶ πάλιν Ισαακ ὤρυξεν τὰ φρέατα τοῦ ὕδατος, ἃ
  ὤρυξαν οἱ παῖδες Αβρααμ τοῦ πατρὸς αὐτοῦ καὶ ἐνέφραξαν αὐτὰ οἱ Φυλιστιιμ μετὰ
  τὸ ἀποθανεῖν Αβρααμ τὸν πατέρα αὐτοῦ, καὶ ἐπωνόμασεν αὐτοῖς ὀνόματα κατὰ τὰ
  ὀνόματα, ἃ ἐπωνόμασεν Αβρααμ ὁ πατὴρ αὐτοῦ. <span style=
  "color:#b00e23">(19)</span> καὶ ὤρυξαν οἱ παῖδες Ισαακ ἐν τῇ φάραγγι Γεραρων
  καὶ εὗρον ἐκεῖ φρέαρ ὕδατος ζῶντος. <span style="color:#b00e23">(20)</span>
  καὶ ἐμαχέσαντο οἱ ποιμένες Γεραρων μετὰ τῶν ποιμένων Ισαακ φάσκοντες αὐτῶν
  εἶναι τὸ ὕδωρ· καὶ ἐκάλεσεν τὸ ὄνομα τοῦ φρέατος ᾿Αδικία· ἠδίκησαν γὰρ αὐτόν.
  <span style="color:#b00e23">(21)</span> ἀπάρας δὲ Ισαακ ἐκεῖθεν ὤρυξεν φρέαρ
  ἕτερον, ἐκρίνοντο δὲ καὶ περὶ ἐκείνου· καὶ ἐπωνόμασεν τὸ ὄνομα αὐτοῦ ᾿Εχθρία.
  <span style="color:#b00e23">(22)</span> ἀπάρας δὲ ἐκεῖθεν ὤρυξεν φρέαρ
  ἕτερον, καὶ οὐκ ἐμαχέσαντο περὶ αὐτοῦ· καὶ ἐπωνόμασεν τὸ ὄνομα αὐτοῦ
  Εὐρυχωρία λέγων Διότι νῦν ἐπλάτυνεν κύριος ἡμῖν καὶ ηὔξησεν ἡμᾶς ἐπὶ τῆς γῆς.
  <span style="color:#b00e23">(23)</span> ᾿Ανέβη δὲ ἐκεῖθεν ἐπὶ τὸ φρέαρ τοῦ
  ὅρκου. <span style="color:#b00e23">(24)</span> καὶ ὤφθη αὐτῷ κύριος ἐν τῇ
  νυκτὶ ἐκείνῃ καὶ εἶπεν ᾿Εγώ εἰμι ὁ θεὸς Αβρααμ τοῦ πατρός σου· μὴ φοβοῦ· μετὰ
  σοῦ γάρ εἰμι καὶ ηὐλόγηκά σε καὶ πληθυνῶ τὸ σπέρμα σου διὰ Αβρααμ τὸν πατέρα
  σου. <span style="color:#b00e23">(25)</span> καὶ ᾠκοδόμησεν ἐκεῖ θυσιαστήριον
  καὶ ἐπεκαλέσατο τὸ ὄνομα κυρίου καὶ ἔπηξεν ἐκεῖ τὴν σκηνὴν αὐτοῦ· ὤρυξαν δὲ
  ἐκεῖ οἱ παῖδες Ισαακ φρέαρ. <span style="color:#b00e23">(26)</span> καὶ
  Αβιμελεχ ἐπορεύθη πρὸς αὐτὸν ἀπὸ Γεραρων καὶ Οχοζαθ ὁ νυμφαγωγὸς αὐτοῦ καὶ
  Φικολ ὁ ἀρχιστράτηγος τῆς δυνάμεως αὐτοῦ. <span style=
  "color:#b00e23">(27)</span> καὶ εἶπεν αὐτοῖς Ισαακ ῞Ινα τί ἤλθατε πρός με;
  ὑμεῖς δὲ ἐμισήσατέ με καὶ ἀπεστείλατέ με ἀφ᾽ ὑμῶν. <span style=
  "color:#b00e23">(28)</span> καὶ εἶπαν ᾿Ιδόντες ἑωράκαμεν ὅτι ἦν κύριος μετὰ
  σοῦ, καὶ εἴπαμεν Γενέσθω ἀρὰ ἀνὰ μέσον ἡμῶν καὶ ἀνὰ μέσον σοῦ, καὶ
  διαθησόμεθα μετὰ σοῦ διαθήκην <span style="color:#b00e23">(29)</span> μὴ
  ποιήσειν μεθ᾽ ἡμῶν κακόν, καθότι ἡμεῖς σε οὐκ ἐβδελυξάμεθα, καὶ ὃν τρόπον
  ἐχρησάμεθά σοι καλῶς καὶ ἐξαπεστείλαμέν σε μετ᾽ εἰρήνης· καὶ νῦν σὺ εὐλογητὸς
  ὑπὸ κυρίου. <span style="color:#b00e23">(30)</span> καὶ ἐποίησεν αὐτοῖς
  δοχήν, καὶ ἔφαγον καὶ ἔπιον· <span style="color:#b00e23">(31)</span> καὶ
  ἀναστάντες τὸ πρωὶ ὤμοσαν ἄνθρωπος τῷ πλησίον αὐτοῦ, καὶ ἐξαπέστειλεν αὐτοὺς
  Ισαακ, καὶ ἀπῴχοντο ἀπ᾽ αὐτοῦ μετὰ σωτηρίας. <span style=
  "color:#b00e23">(32)</span> ἐγένετο δὲ ἐν τῇ ἡμέρᾳ ἐκείνῃ καὶ παραγενόμενοι
  οἱ παῖδες Ισαακ ἀπήγγειλαν αὐτῷ περὶ τοῦ φρέατος, οὗ ὤρυξαν, καὶ εἶπαν Οὐχ
  εὕρομεν ὕδωρ. <span style="color:#b00e23">(33)</span> καὶ ἐκάλεσεν αὐτὸ
  ῞Ορκος· διὰ τοῦτο ὄνομα τῇ πόλει Φρέαρ ὅρκου ἕως τῆς σήμερον ἡμέρας.
  <span style="color:#b00e23">(34)</span> ῏Ην δὲ Ησαυ ἐτῶν τεσσαράκοντα καὶ
  ἔλαβεν γυναῖκα Ιουδιν τὴν θυγατέρα Βεηρ τοῦ Χετταίου καὶ τὴν Βασεμμαθ
  θυγατέρα Αιλων τοῦ Ευαίου. <span style="color:#b00e23">(35)</span> καὶ ἦσαν
  ἐρίζουσαι τῷ Ισαακ καὶ τῇ Ρεβεκκα.
  <h3 id="genesis27">27</h3><span style="color:#b00e23">(1)</span> ᾿Εγένετο δὲ
  μετὰ τὸ γηρᾶσαι Ισαακ καὶ ἠμβλύνθησαν οἱ ὀφθαλμοὶ αὐτοῦ τοῦ ὁρᾶν, καὶ
  ἐκάλεσεν Ησαυ τὸν υἱὸν αὐτοῦ τὸν πρεσβύτερον καὶ εἶπεν αὐτῷ Υἱέ μου· καὶ
  εἶπεν ᾿Ιδοὺ ἐγώ. <span style="color:#b00e23">(2)</span> καὶ εἶπεν ᾿Ιδοὺ
  γεγήρακα καὶ οὐ γινώσκω τὴν ἡμέραν τῆς τελευτῆς μου· <span style=
  "color:#b00e23">(3)</span> νῦν οὖν λαβὲ τὸ σκεῦός σου, τήν τε φαρέτραν καὶ τὸ
  τόξον, καὶ ἔξελθε εἰς τὸ πεδίον καὶ θήρευσόν μοι θήραν <span style=
  "color:#b00e23">(4)</span> καὶ ποίησόν μοι ἐδέσματα, ὡς φιλῶ ἐγώ, καὶ ἔνεγκέ
  μοι, ἵνα φάγω, ὅπως εὐλογήσῃ σε ἡ ψυχή μου πρὶν ἀποθανεῖν με. <span style=
  "color:#b00e23">(5)</span> Ρεβεκκα δὲ ἤκουσεν λαλοῦντος Ισαακ πρὸς Ησαυ τὸν
  υἱὸν αὐτοῦ. ἐπορεύθη δὲ Ησαυ εἰς τὸ πεδίον θηρεῦσαι θήραν τῷ πατρὶ αὐτοῦ·
  <span style="color:#b00e23">(6)</span> Ρεβεκκα δὲ εἶπεν πρὸς Ιακωβ τὸν υἱὸν
  αὐτῆς τὸν ἐλάσσω ᾿Ιδὲ ἐγὼ ἤκουσα τοῦ πατρός σου λαλοῦντος πρὸς Ησαυ τὸν
  ἀδελφόν σου λέγοντος <span style="color:#b00e23">(7)</span> ῎Ενεγκόν μοι
  θήραν καὶ ποίησόν μοι ἐδέσματα, καὶ φαγὼν εὐλογήσω σε ἐναντίον κυρίου πρὸ τοῦ
  ἀποθανεῖν με. <span style="color:#b00e23">(8)</span> νῦν οὖν, υἱέ, ἄκουσόν
  μου, καθὰ ἐγώ σοι ἐντέλλομαι, <span style="color:#b00e23">(9)</span> καὶ
  πορευθεὶς εἰς τὰ πρόβατα λαβέ μοι ἐκεῖθεν δύο ἐρίφους ἁπαλοὺς καὶ καλούς, καὶ
  ποιήσω αὐτοὺς ἐδέσματα τῷ πατρί σου, ὡς φιλεῖ, <span style=
  "color:#b00e23">(10)</span> καὶ εἰσοίσεις τῷ πατρί σου, καὶ φάγεται, ὅπως
  εὐλογήσῃ σε ὁ πατήρ σου πρὸ τοῦ ἀποθανεῖν αὐτόν. <span style=
  "color:#b00e23">(11)</span> εἶπεν δὲ Ιακωβ πρὸς Ρεβεκκαν τὴν μητέρα αὐτοῦ
  ῎Εστιν Ησαυ ὁ ἀδελφός μου ἀνὴρ δασύς, ἐγὼ δὲ ἀνὴρ λεῖος· <span style=
  "color:#b00e23">(12)</span> μήποτε ψηλαφήσῃ με ὁ πατήρ μου, καὶ ἔσομαι
  ἐναντίον αὐτοῦ ὡς καταφρονῶν καὶ ἐπάξω ἐπ᾽ ἐμαυτὸν κατάραν καὶ οὐκ εὐλογίαν.
  <span style="color:#b00e23">(13)</span> εἶπεν δὲ αὐτῷ ἡ μήτηρ ᾿Επ᾽ ἐμὲ ἡ
  κατάρα σου, τέκνον· μόνον ὑπάκουσον τῆς φωνῆς μου καὶ πορευθεὶς ἔνεγκέ μοι.
  <span style="color:#b00e23">(14)</span> πορευθεὶς δὲ ἔλαβεν καὶ ἤνεγκεν τῇ
  μητρί, καὶ ἐποίησεν ἡ μήτηρ αὐτοῦ ἐδέσματα, καθὰ ἐφίλει ὁ πατὴρ αὐτοῦ.
  <span style="color:#b00e23">(15)</span> καὶ λαβοῦσα Ρεβεκκα τὴν στολὴν Ησαυ
  τοῦ υἱοῦ αὐτῆς τοῦ πρεσβυτέρου τὴν καλήν, ἣ ἦν παρ᾽ αὐτῇ ἐν τῷ οἴκῳ, ἐνέδυσεν
  Ιακωβ τὸν υἱὸν αὐτῆς τὸν νεώτερον <span style="color:#b00e23">(16)</span> καὶ
  τὰ δέρματα τῶν ἐρίφων περιέθηκεν ἐπὶ τοὺς βραχίονας αὐτοῦ καὶ ἐπὶ τὰ γυμνὰ
  τοῦ τραχήλου αὐτοῦ <span style="color:#b00e23">(17)</span> καὶ ἔδωκεν τὰ
  ἐδέσματα καὶ τοὺς ἄρτους, οὓς ἐποίησεν, εἰς τὰς χεῖρας Ιακωβ τοῦ υἱοῦ αὐτῆς.
  <span style="color:#b00e23">(18)</span> καὶ εἰσήνεγκεν τῷ πατρὶ αὐτοῦ. εἶπεν
  δέ Πάτερ. ὁ δὲ εἶπεν ᾿Ιδοὺ ἐγώ· τίς εἶ σύ, τέκνον; <span style=
  "color:#b00e23">(19)</span> καὶ εἶπεν Ιακωβ τῷ πατρὶ αὐτοῦ ᾿Εγὼ Ησαυ ὁ
  πρωτότοκός σου· ἐποίησα, καθὰ ἐλάλησάς μοι· ἀναστὰς κάθισον καὶ φάγε τῆς
  θήρας μου, ὅπως εὐλογήσῃ με ἡ ψυχή σου. <span style=
  "color:#b00e23">(20)</span> εἶπεν δὲ Ισαακ τῷ υἱῷ αὐτοῦ Τί τοῦτο, ὃ ταχὺ
  εὗρες, ὦ τέκνον; ὁ δὲ εἶπεν ῝Ο παρέδωκεν κύριος ὁ θεός σου ἐναντίον μου.
  <span style="color:#b00e23">(21)</span> εἶπεν δὲ Ισαακ τῷ Ιακωβ ῎Εγγισόν μοι,
  καὶ ψηλαφήσω σε, τέκνον, εἰ σὺ εἶ ὁ υἱός μου Ησαυ ἢ οὔ. <span style=
  "color:#b00e23">(22)</span> ἤγγισεν δὲ Ιακωβ πρὸς Ισαακ τὸν πατέρα αὐτοῦ, καὶ
  ἐψηλάφησεν αὐτὸν καὶ εἶπεν ῾Η μὲν φωνὴ φωνὴ Ιακωβ, αἱ δὲ χεῖρες χεῖρες Ησαυ.
  <span style="color:#b00e23">(23)</span> καὶ οὐκ ἐπέγνω αὐτόν· ἦσαν γὰρ αἱ
  χεῖρες αὐτοῦ ὡς αἱ χεῖρες Ησαυ τοῦ ἀδελφοῦ αὐτοῦ δασεῖαι· καὶ ηὐλόγησεν
  αὐτόν. <span style="color:#b00e23">(24)</span> καὶ εἶπεν Σὺ εἶ ὁ υἱός μου
  Ησαυ; ὁ δὲ εἶπεν ᾿Εγώ. <span style="color:#b00e23">(25)</span> καὶ εἶπεν
  Προσάγαγέ μοι, καὶ φάγομαι ἀπὸ τῆς θήρας σου, τέκνον, ἵνα εὐλογήσῃ σε ἡ ψυχή
  μου. καὶ προσήγαγεν αὐτῷ, καὶ ἔφαγεν· καὶ εἰσήνεγκεν αὐτῷ οἶνον, καὶ ἔπιεν.
  <span style="color:#b00e23">(26)</span> καὶ εἶπεν αὐτῷ Ισαακ ὁ πατὴρ αὐτοῦ
  ῎Εγγισόν μοι καὶ φίλησόν με, τέκνον. <span style="color:#b00e23">(27)</span>
  καὶ ἐγγίσας ἐφίλησεν αὐτόν, καὶ ὠσφράνθη τὴν ὀσμὴν τῶν ἱματίων αὐτοῦ καὶ
  ηὐλόγησεν αὐτὸν καὶ εἶπεν ᾿Ιδοὺ ὀσμὴ τοῦ υἱοῦ μου ὡς ὀσμὴ ἀγροῦ πλήρους, ὃν
  ηὐλόγησεν κύριος. <span style="color:#b00e23">(28)</span> καὶ δῴη σοι ὁ θεὸς
  ἀπὸ τῆς δρόσου τοῦ οὐρανοῦ καὶ ἀπὸ τῆς πιότητος τῆς γῆς καὶ πλῆθος σίτου καὶ
  οἴνου. <span style="color:#b00e23">(29)</span> καὶ δουλευσάτωσάν σοι ἔθνη,
  καὶ προσκυνήσουσίν σοι ἄρχοντες· καὶ γίνου κύριος τοῦ ἀδελφοῦ σου, καὶ
  προσκυνήσουσίν σοι οἱ υἱοὶ τοῦ πατρός σου. ὁ καταρώμενός σε ἐπικατάρατος, ὁ
  δὲ εὐλογῶν σε εὐλογημένος. <span style="color:#b00e23">(30)</span> Καὶ
  ἐγένετο μετὰ τὸ παύσασθαι Ισαακ εὐλογοῦντα Ιακωβ τὸν υἱὸν αὐτοῦ καὶ ἐγένετο
  ὡς ἐξῆλθεν Ιακωβ ἀπὸ προσώπου Ισαακ τοῦ πατρὸς αὐτοῦ, καὶ Ησαυ ὁ ἀδελφὸς
  αὐτοῦ ἦλθεν ἀπὸ τῆς θήρας. <span style="color:#b00e23">(31)</span> καὶ
  ἐποίησεν καὶ αὐτὸς ἐδέσματα καὶ προσήνεγκεν τῷ πατρὶ αὐτοῦ καὶ εἶπεν τῷ πατρί
  ᾿Αναστήτω ὁ πατήρ μου καὶ φαγέτω τῆς θήρας τοῦ υἱοῦ αὐτοῦ, ὅπως εὐλογήσῃ με ἡ
  ψυχή σου. <span style="color:#b00e23">(32)</span> καὶ εἶπεν αὐτῷ Ισαακ ὁ
  πατὴρ αὐτοῦ Τίς εἶ σύ; ὁ δὲ εἶπεν ᾿Εγώ εἰμι ὁ υἱός σου ὁ πρωτότοκος Ησαυ.
  <span style="color:#b00e23">(33)</span> ἐξέστη δὲ Ισαακ ἔκστασιν μεγάλην
  σφόδρα καὶ εἶπεν Τίς οὖν ὁ θηρεύσας μοι θήραν καὶ εἰσενέγκας μοι; καὶ ἔφαγον
  ἀπὸ πάντων πρὸ τοῦ σε ἐλθεῖν καὶ ηὐλόγησα αὐτόν, καὶ εὐλογημένος ἔστω.
  <span style="color:#b00e23">(34)</span> ἐγένετο δὲ ἡνίκα ἤκουσεν Ησαυ τὰ
  ῥήματα Ισαακ τοῦ πατρὸς αὐτοῦ, ἀνεβόησεν φωνὴν μεγάλην καὶ πικρὰν σφόδρα καὶ
  εἶπεν Εὐλόγησον δὴ κἀμέ, πάτερ. <span style="color:#b00e23">(35)</span> εἶπεν
  δὲ αὐτῷ ᾿Ελθὼν ὁ ἀδελφός σου μετὰ δόλου ἔλαβεν τὴν εὐλογίαν σου. <span style=
  "color:#b00e23">(36)</span> καὶ εἶπεν Δικαίως ἐκλήθη τὸ ὄνομα αὐτοῦ Ιακωβ·
  ἐπτέρνικεν γάρ με ἤδη δεύτερον τοῦτο· τά τε πρωτοτόκιά μου εἴληφεν καὶ νῦν
  εἴληφεν τὴν εὐλογίαν μου. καὶ εἶπεν Ησαυ τῷ πατρὶ αὐτοῦ Οὐχ ὑπελίπω μοι
  εὐλογίαν, πάτερ; <span style="color:#b00e23">(37)</span> ἀποκριθεὶς δὲ Ισαακ
  εἶπεν τῷ Ησαυ Εἰ κύριον αὐτὸν ἐποίησά σου καὶ πάντας τοὺς ἀδελφοὺς αὐτοῦ
  ἐποίησα αὐτοῦ οἰκέτας, σίτῳ καὶ οἴνῳ ἐστήρισα αὐτόν, σοὶ δὲ τί ποιήσω,
  τέκνον; <span style="color:#b00e23">(38)</span> εἶπεν δὲ Ησαυ πρὸς τὸν πατέρα
  αὐτοῦ Μὴ εὐλογία μία σοί ἐστιν, πάτερ; εὐλόγησον δὴ κἀμέ, πάτερ.
  κατανυχθέντος δὲ Ισαακ ἀνεβόησεν φωνὴν Ησαυ καὶ ἔκλαυσεν. <span style=
  "color:#b00e23">(39)</span> ἀποκριθεὶς δὲ Ισαακ ὁ πατὴρ αὐτοῦ εἶπεν αὐτῷ
  ᾿Ιδοὺ ἀπὸ τῆς πιότητος τῆς γῆς ἔσται ἡ κατοίκησίς σου καὶ ἀπὸ τῆς δρόσου τοῦ
  οὐρανοῦ ἄνωθεν· <span style="color:#b00e23">(40)</span> καὶ ἐπὶ τῇ μαχαίρῃ
  σου ζήσῃ καὶ τῷ ἀδελφῷ σου δουλεύσεις· ἔσται δὲ ἡνίκα ἐὰν καθέλῃς, καὶ
  ἐκλύσεις τὸν ζυγὸν αὐτοῦ ἀπὸ τοῦ τραχήλου σου. <span style=
  "color:#b00e23">(41)</span> Καὶ ἐνεκότει Ησαυ τῷ Ιακωβ περὶ τῆς εὐλογίας, ἧς
  εὐλόγησεν αὐτὸν ὁ πατὴρ αὐτοῦ· εἶπεν δὲ Ησαυ ἐν τῇ διανοίᾳ ᾿Εγγισάτωσαν αἱ
  ἡμέραι τοῦ πένθους τοῦ πατρός μου, ἵνα ἀποκτείνω Ιακωβ τὸν ἀδελφόν μου.
  <span style="color:#b00e23">(42)</span> ἀπηγγέλη δὲ Ρεβεκκα τὰ ῥήματα Ησαυ
  τοῦ υἱοῦ αὐτῆς τοῦ πρεσβυτέρου, καὶ πέμψασα ἐκάλεσεν Ιακωβ τὸν υἱὸν αὐτῆς τὸν
  νεώτερον καὶ εἶπεν αὐτῷ ᾿Ιδοὺ Ησαυ ὁ ἀδελφός σου ἀπειλεῖ σοι τοῦ ἀποκτεῖναί
  σε· <span style="color:#b00e23">(43)</span> νῦν οὖν, τέκνον, ἄκουσόν μου τῆς
  φωνῆς καὶ ἀναστὰς ἀπόδραθι εἰς τὴν Μεσοποταμίαν πρὸς Λαβαν τὸν ἀδελφόν μου
  εἰς Χαρραν <span style="color:#b00e23">(44)</span> καὶ οἴκησον μετ᾽ αὐτοῦ
  ἡμέρας τινὰς ἕως τοῦ ἀποστρέψαι τὸν θυμὸν <span style=
  "color:#b00e23">(45)</span> καὶ τὴν ὀργὴν τοῦ ἀδελφοῦ σου ἀπὸ σοῦ καὶ
  ἐπιλάθηται ἃ πεποίηκας αὐτῷ, καὶ ἀποστείλασα μεταπέμψομαί σε ἐκεῖθεν, μήποτε
  ἀτεκνωθῶ ἀπὸ τῶν δύο ὑμῶν ἐν ἡμέρᾳ μιᾷ. <span style=
  "color:#b00e23">(46)</span> Εἶπεν δὲ Ρεβεκκα πρὸς Ισαακ Προσώχθικα τῇ ζωῇ μου
  διὰ τὰς θυγατέρας τῶν υἱῶν Χετ· εἰ λήμψεται Ιακωβ γυναῖκα ἀπὸ τῶν θυγατέρων
  τῆς γῆς ταύτης, ἵνα τί μοι ζῆν;
  <h3 id="genesis28">28</h3><span style="color:#b00e23">(1)</span>
  προσκαλεσάμενος δὲ Ισαακ τὸν Ιακωβ εὐλόγησεν αὐτὸν καὶ ἐνετείλατο αὐτῷ λέγων
  Οὐ λήμψῃ γυναῖκα ἐκ τῶν θυγατέρων Χανααν· <span style=
  "color:#b00e23">(2)</span> ἀναστὰς ἀπόδραθι εἰς τὴν Μεσοποταμίαν εἰς τὸν
  οἶκον Βαθουηλ τοῦ πατρὸς τῆς μητρός σου καὶ λαβὲ σεαυτῷ ἐκεῖθεν γυναῖκα ἐκ
  τῶν θυγατέρων Λαβαν τοῦ ἀδελφοῦ τῆς μητρός σου. <span style=
  "color:#b00e23">(3)</span> ὁ δὲ θεός μου εὐλογήσαι σε καὶ αὐξήσαι σε καὶ
  πληθύναι σε, καὶ ἔσῃ εἰς συναγωγὰς ἐθνῶν· <span style=
  "color:#b00e23">(4)</span> καὶ δῴη σοι τὴν εὐλογίαν Αβρααμ τοῦ πατρός μου,
  σοὶ καὶ τῷ σπέρματί σου μετὰ σέ, κληρονομῆσαι τὴν γῆν τῆς παροικήσεώς σου, ἣν
  ἔδωκεν ὁ θεὸς τῷ Αβρααμ. <span style="color:#b00e23">(5)</span> καὶ
  ἀπέστειλεν Ισαακ τὸν Ιακωβ, καὶ ἐπορεύθη εἰς τὴν Μεσοποταμίαν πρὸς Λαβαν τὸν
  υἱὸν Βαθουηλ τοῦ Σύρου ἀδελφὸν δὲ Ρεβεκκας τῆς μητρὸς Ιακωβ καὶ Ησαυ.
  <span style="color:#b00e23">(6)</span> Εἶδεν δὲ Ησαυ ὅτι εὐλόγησεν Ισαακ τὸν
  Ιακωβ καὶ ἀπῴχετο εἰς τὴν Μεσοποταμίαν Συρίας λαβεῖν ἑαυτῷ ἐκεῖθεν γυναῖκα ἐν
  τῷ εὐλογεῖν αὐτὸν καὶ ἐνετείλατο αὐτῷ λέγων Οὐ λήμψῃ γυναῖκα ἀπὸ τῶν
  θυγατέρων Χανααν, <span style="color:#b00e23">(7)</span> καὶ ἤκουσεν Ιακωβ
  τοῦ πατρὸς καὶ τῆς μητρὸς αὐτοῦ καὶ ἐπορεύθη εἰς τὴν Μεσοποταμίαν Συρίας,
  <span style="color:#b00e23">(8)</span> καὶ εἶδεν Ησαυ ὅτι πονηραί εἰσιν αἱ
  θυγατέρες Χανααν ἐναντίον Ισαακ τοῦ πατρὸς αὐτοῦ, <span style=
  "color:#b00e23">(9)</span> καὶ ἐπορεύθη Ησαυ πρὸς Ισμαηλ καὶ ἔλαβεν τὴν
  Μαελεθ θυγατέρα Ισμαηλ τοῦ υἱοῦ Αβρααμ ἀδελφὴν Ναβαιωθ πρὸς ταῖς γυναιξὶν
  αὐτοῦ γυναῖκα. <span style="color:#b00e23">(10)</span> Καὶ ἐξῆλθεν Ιακωβ ἀπὸ
  τοῦ φρέατος τοῦ ὅρκου καὶ ἐπορεύθη εἰς Χαρραν. <span style=
  "color:#b00e23">(11)</span> καὶ ἀπήντησεν τόπῳ καὶ ἐκοιμήθη ἐκεῖ· ἔδυ γὰρ ὁ
  ἥλιος· καὶ ἔλαβεν ἀπὸ τῶν λίθων τοῦ τόπου καὶ ἔθηκεν πρὸς κεφαλῆς αὐτοῦ καὶ
  ἐκοιμήθη ἐν τῷ τόπῳ ἐκείνῳ. <span style="color:#b00e23">(12)</span> καὶ
  ἐνυπνιάσθη, καὶ ἰδοὺ κλίμαξ ἐστηριγμένη ἐν τῇ γῇ, ἧς ἡ κεφαλὴ ἀφικνεῖτο εἰς
  τὸν οὐρανόν, καὶ οἱ ἄγγελοι τοῦ θεοῦ ἀνέβαινον καὶ κατέβαινον ἐπ᾽ αὐτῆς.
  <span style="color:#b00e23">(13)</span> ὁ δὲ κύριος ἐπεστήρικτο ἐπ᾽ αὐτῆς καὶ
  εἶπεν ᾿Εγὼ κύριος ὁ θεὸς Αβρααμ τοῦ πατρός σου καὶ ὁ θεὸς Ισαακ· μὴ φοβοῦ· ἡ
  γῆ, ἐφ᾽ ἧς σὺ καθεύδεις ἐπ᾽ αὐτῆς, σοὶ δώσω αὐτὴν καὶ τῷ σπέρματί σου.
  <span style="color:#b00e23">(14)</span> καὶ ἔσται τὸ σπέρμα σου ὡς ἡ ἄμμος
  τῆς γῆς καὶ πλατυνθήσεται ἐπὶ θάλασσαν καὶ ἐπὶ λίβα καὶ ἐπὶ βορρᾶν καὶ ἐπ᾽
  ἀνατολάς, καὶ ἐνευλογηθήσονται ἐν σοὶ πᾶσαι αἱ φυλαὶ τῆς γῆς καὶ ἐν τῷ
  σπέρματί σου. <span style="color:#b00e23">(15)</span> καὶ ἰδοὺ ἐγὼ μετὰ σοῦ
  διαφυλάσσων σε ἐν τῇ ὁδῷ πάσῃ, οὗ ἐὰν πορευθῇς, καὶ ἀποστρέψω σε εἰς τὴν γῆν
  ταύτην, ὅτι οὐ μή σε ἐγκαταλίπω ἕως τοῦ ποιῆσαί με πάντα, ὅσα ἐλάλησά σοι.
  <span style="color:#b00e23">(16)</span> καὶ ἐξηγέρθη Ιακωβ ἀπὸ τοῦ ὕπνου
  αὐτοῦ καὶ εἶπεν ὅτι ῎Εστιν κύριος ἐν τῷ τόπῳ τούτῳ, ἐγὼ δὲ οὐκ ᾔδειν.
  <span style="color:#b00e23">(17)</span> καὶ ἐφοβήθη καὶ εἶπεν ῾Ως φοβερὸς ὁ
  τόπος οὗτος· οὐκ ἔστιν τοῦτο ἀλλ᾽ ἢ οἶκος θεοῦ, καὶ αὕτη ἡ πύλη τοῦ οὐρανοῦ.
  <span style="color:#b00e23">(18)</span> καὶ ἀνέστη Ιακωβ τὸ πρωὶ καὶ ἔλαβεν
  τὸν λίθον, ὃν ὑπέθηκεν ἐκεῖ πρὸς κεφαλῆς αὐτοῦ, καὶ ἔστησεν αὐτὸν στήλην καὶ
  ἐπέχεεν ἔλαιον ἐπὶ τὸ ἄκρον αὐτῆς. <span style="color:#b00e23">(19)</span>
  καὶ ἐκάλεσεν Ιακωβ τὸ ὄνομα τοῦ τόπου ἐκείνου Οἶκος θεοῦ· καὶ Ουλαμλους ἦν
  ὄνομα τῇ πόλει τὸ πρότερον. <span style="color:#b00e23">(20)</span> καὶ
  ηὔξατο Ιακωβ εὐχὴν λέγων ᾿Εὰν ᾖ κύριος ὁ θεὸς μετ᾽ ἐμοῦ καὶ διαφυλάξῃ με ἐν
  τῇ ὁδῷ ταύτῃ, ᾗ ἐγὼ πορεύομαι, καὶ δῷ μοι ἄρτον φαγεῖν καὶ ἱμάτιον
  περιβαλέσθαι <span style="color:#b00e23">(21)</span> καὶ ἀποστρέψῃ με μετὰ
  σωτηρίας εἰς τὸν οἶκον τοῦ πατρός μου, καὶ ἔσται μοι κύριος εἰς θεόν,
  <span style="color:#b00e23">(22)</span> καὶ ὁ λίθος οὗτος, ὃν ἔστησα στήλην,
  ἔσται μοι οἶκος θεοῦ, καὶ πάντων, ὧν ἐάν μοι δῷς, δεκάτην ἀποδεκατώσω αὐτά
  σοι.
  <h3 id="genesis29">29</h3><span style="color:#b00e23">(1)</span> Καὶ ἐξάρας
  Ιακωβ τοὺς πόδας ἐπορεύθη εἰς γῆν ἀνατολῶν πρὸς Λαβαν τὸν υἱὸν Βαθουηλ τοῦ
  Σύρου ἀδελφὸν δὲ Ρεβεκκας μητρὸς Ιακωβ καὶ Ησαυ. <span style=
  "color:#b00e23">(2)</span> καὶ ὁρᾷ καὶ ἰδοὺ φρέαρ ἐν τῷ πεδίῳ, ἦσαν δὲ ἐκεῖ
  τρία ποίμνια προβάτων ἀναπαυόμενα ἐπ᾽ αὐτοῦ· ἐκ γὰρ τοῦ φρέατος ἐκείνου
  ἐπότιζον τὰ ποίμνια, λίθος δὲ ἦν μέγας ἐπὶ τῷ στόματι τοῦ φρέατος,
  <span style="color:#b00e23">(3)</span> καὶ συνήγοντο ἐκεῖ πάντα τὰ ποίμνια
  καὶ ἀπεκύλιον τὸν λίθον ἀπὸ τοῦ στόματος τοῦ φρέατος καὶ ἐπότιζον τὰ πρόβατα
  καὶ ἀπεκαθίστων τὸν λίθον ἐπὶ τὸ στόμα τοῦ φρέατος εἰς τὸν τόπον αὐτοῦ.
  <span style="color:#b00e23">(4)</span> εἶπεν δὲ αὐτοῖς Ιακωβ ᾿Αδελφοί, πόθεν
  ἐστὲ ὑμεῖς; οἱ δὲ εἶπαν ᾿Εκ Χαρραν ἐσμέν. <span style=
  "color:#b00e23">(5)</span> εἶπεν δὲ αὐτοῖς Γινώσκετε Λαβαν τὸν υἱὸν Ναχωρ; οἱ
  δὲ εἶπαν Γινώσκομεν. <span style="color:#b00e23">(6)</span> εἶπεν δὲ αὐτοῖς
  ῾Υγιαίνει; οἱ δὲ εἶπαν ῾Υγιαίνει. καὶ ἰδοὺ Ραχηλ ἡ θυγάτηρ αὐτοῦ ἤρχετο μετὰ
  τῶν προβάτων. <span style="color:#b00e23">(7)</span> καὶ εἶπεν Ιακωβ ῎Ετι
  ἐστὶν ἡμέρα πολλή, οὔπω ὥρα συναχθῆναι τὰ κτήνη· ποτίσαντες τὰ πρόβατα
  ἀπελθόντες βόσκετε. <span style="color:#b00e23">(8)</span> οἱ δὲ εἶπαν Οὐ
  δυνησόμεθα ἕως τοῦ συναχθῆναι πάντας τοὺς ποιμένας καὶ ἀποκυλίσωσιν τὸν λίθον
  ἀπὸ τοῦ στόματος τοῦ φρέατος, καὶ ποτιοῦμεν τὰ πρόβατα. <span style=
  "color:#b00e23">(9)</span> ἔτι αὐτοῦ λαλοῦντος αὐτοῖς καὶ Ραχηλ ἡ θυγάτηρ
  Λαβαν ἤρχετο μετὰ τῶν προβάτων τοῦ πατρὸς αὐτῆς· αὐτὴ γὰρ ἔβοσκεν τὰ πρόβατα
  τοῦ πατρὸς αὐτῆς. <span style="color:#b00e23">(10)</span> ἐγένετο δὲ ὡς εἶδεν
  Ιακωβ τὴν Ραχηλ θυγατέρα Λαβαν ἀδελφοῦ τῆς μητρὸς αὐτοῦ καὶ τὰ πρόβατα Λαβαν
  ἀδελφοῦ τῆς μητρὸς αὐτοῦ, καὶ προσελθὼν Ιακωβ ἀπεκύλισεν τὸν λίθον ἀπὸ τοῦ
  στόματος τοῦ φρέατος καὶ ἐπότισεν τὰ πρόβατα Λαβαν τοῦ ἀδελφοῦ τῆς μητρὸς
  αὐτοῦ. <span style="color:#b00e23">(11)</span> καὶ ἐφίλησεν Ιακωβ τὴν Ραχηλ
  καὶ βοήσας τῇ φωνῇ αὐτοῦ ἔκλαυσεν. <span style="color:#b00e23">(12)</span>
  καὶ ἀνήγγειλεν τῇ Ραχηλ ὅτι ἀδελφὸς τοῦ πατρὸς αὐτῆς ἐστιν καὶ ὅτι υἱὸς
  Ρεβεκκας ἐστίν, καὶ δραμοῦσα ἀπήγγειλεν τῷ πατρὶ αὐτῆς κατὰ τὰ ῥήματα ταῦτα.
  <span style="color:#b00e23">(13)</span> ἐγένετο δὲ ὡς ἤκουσεν Λαβαν τὸ ὄνομα
  Ιακωβ τοῦ υἱοῦ τῆς ἀδελφῆς αὐτοῦ, ἔδραμεν εἰς συνάντησιν αὐτῷ καὶ περιλαβὼν
  αὐτὸν ἐφίλησεν καὶ εἰσήγαγεν αὐτὸν εἰς τὸν οἶκον αὐτοῦ. καὶ διηγήσατο τῷ
  Λαβαν πάντας τοὺς λόγους τούτους. <span style="color:#b00e23">(14)</span> καὶ
  εἶπεν αὐτῷ Λαβαν ᾿Εκ τῶν ὀστῶν μου καὶ ἐκ τῆς σαρκός μου εἶ σύ. καὶ ἦν μετ᾽
  αὐτοῦ μῆνα ἡμερῶν. <span style="color:#b00e23">(15)</span> Εἶπεν δὲ Λαβαν τῷ
  Ιακωβ ῞Οτι γὰρ ἀδελφός μου εἶ, οὐ δουλεύσεις μοι δωρεάν· ἀπάγγειλόν μοι, τίς
  ὁ μισθός σού ἐστιν. <span style="color:#b00e23">(16)</span> τῷ δὲ Λαβαν δύο
  θυγατέρες, ὄνομα τῇ μείζονι Λεια, καὶ ὄνομα τῇ νεωτέρᾳ Ραχηλ· <span style=
  "color:#b00e23">(17)</span> οἱ δὲ ὀφθαλμοὶ Λειας ἀσθενεῖς, Ραχηλ δὲ καλὴ τῷ
  εἴδει καὶ ὡραία τῇ ὄψει. <span style="color:#b00e23">(18)</span> ἠγάπησεν δὲ
  Ιακωβ τὴν Ραχηλ καὶ εἶπεν Δουλεύσω σοι ἑπτὰ ἔτη περὶ Ραχηλ τῆς θυγατρός σου
  τῆς νεωτέρας. <span style="color:#b00e23">(19)</span> εἶπεν δὲ αὐτῷ Λαβαν
  Βέλτιον δοῦναί με αὐτὴν σοὶ ἢ δοῦναί με αὐτὴν ἀνδρὶ ἑτέρῳ· οἴκησον μετ᾽ ἐμοῦ.
  <span style="color:#b00e23">(20)</span> καὶ ἐδούλευσεν Ιακωβ περὶ Ραχηλ ἔτη
  ἑπτά, καὶ ἦσαν ἐναντίον αὐτοῦ ὡς ἡμέραι ὀλίγαι παρὰ τὸ ἀγαπᾶν αὐτὸν αὐτήν.—
  <span style="color:#b00e23">(21)</span> εἶπεν δὲ Ιακωβ πρὸς Λαβαν ᾿Απόδος τὴν
  γυναῖκά μου, πεπλήρωνται γὰρ αἱ ἡμέραι μου, ὅπως εἰσέλθω πρὸς αὐτήν.
  <span style="color:#b00e23">(22)</span> συνήγαγεν δὲ Λαβαν πάντας τοὺς ἄνδρας
  τοῦ τόπου καὶ ἐποίησεν γάμον. <span style="color:#b00e23">(23)</span> καὶ
  ἐγένετο ἑσπέρα, καὶ λαβὼν Λαβαν Λειαν τὴν θυγατέρα αὐτοῦ εἰσήγαγεν αὐτὴν πρὸς
  Ιακωβ, καὶ εἰσῆλθεν πρὸς αὐτὴν Ιακωβ. <span style="color:#b00e23">(24)</span>
  ἔδωκεν δὲ Λαβαν Λεια τῇ θυγατρὶ αὐτοῦ Ζελφαν τὴν παιδίσκην αὐτοῦ αὐτῇ
  παιδίσκην. <span style="color:#b00e23">(25)</span> ἐγένετο δὲ πρωί, καὶ ἰδοὺ
  ἦν Λεια. εἶπεν δὲ Ιακωβ τῷ Λαβαν Τί τοῦτο ἐποίησάς μοι; οὐ περὶ Ραχηλ
  ἐδούλευσα παρὰ σοί; καὶ ἵνα τί παρελογίσω με; <span style=
  "color:#b00e23">(26)</span> εἶπεν δὲ Λαβαν Οὐκ ἔστιν οὕτως ἐν τῷ τόπῳ ἡμῶν,
  δοῦναι τὴν νεωτέραν πρὶν ἢ τὴν πρεσβυτέραν· <span style=
  "color:#b00e23">(27)</span> συντέλεσον οὖν τὰ ἕβδομα ταύτης, καὶ δώσω σοι καὶ
  ταύτην ἀντὶ τῆς ἐργασίας, ἧς ἐργᾷ παρ᾽ ἐμοὶ ἔτι ἑπτὰ ἔτη ἕτερα. <span style=
  "color:#b00e23">(28)</span> ἐποίησεν δὲ Ιακωβ οὕτως καὶ ἀνεπλήρωσεν τὰ ἕβδομα
  ταύτης, καὶ ἔδωκεν αὐτῷ Λαβαν Ραχηλ τὴν θυγατέρα αὐτοῦ αὐτῷ γυναῖκα.
  <span style="color:#b00e23">(29)</span> ἔδωκεν δὲ Λαβαν Ραχηλ τῇ θυγατρὶ
  αὐτοῦ Βαλλαν τὴν παιδίσκην αὐτοῦ αὐτῇ παιδίσκην. <span style=
  "color:#b00e23">(30)</span> καὶ εἰσῆλθεν πρὸς Ραχηλ· ἠγάπησεν δὲ Ραχηλ μᾶλλον
  ἢ Λειαν· καὶ ἐδούλευσεν αὐτῷ ἑπτὰ ἔτη ἕτερα. <span style=
  "color:#b00e23">(31)</span> ᾿Ιδὼν δὲ κύριος ὅτι μισεῖται Λεια, ἤνοιξεν τὴν
  μήτραν αὐτῆς· Ραχηλ δὲ ἦν στεῖρα. <span style="color:#b00e23">(32)</span> καὶ
  συνέλαβεν Λεια καὶ ἔτεκεν υἱὸν τῷ Ιακωβ· ἐκάλεσεν δὲ τὸ ὄνομα αὐτοῦ Ρουβην
  λέγουσα Διότι εἶδέν μου κύριος τὴν ταπείνωσιν· νῦν με ἀγαπήσει ὁ ἀνήρ μου.
  <span style="color:#b00e23">(33)</span> καὶ συνέλαβεν πάλιν Λεια καὶ ἔτεκεν
  υἱὸν δεύτερον τῷ Ιακωβ καὶ εἶπεν ῞Οτι ἤκουσεν κύριος ὅτι μισοῦμαι, καὶ
  προσέδωκέν μοι καὶ τοῦτον· ἐκάλεσεν δὲ τὸ ὄνομα αὐτοῦ Συμεων. <span style=
  "color:#b00e23">(34)</span> καὶ συνέλαβεν ἔτι καὶ ἔτεκεν υἱὸν καὶ εἶπεν ᾿Εν
  τῷ νῦν καιρῷ πρὸς ἐμοῦ ἔσται ὁ ἀνήρ μου, ἔτεκον γὰρ αὐτῷ τρεῖς υἱούς· διὰ
  τοῦτο ἐκάλεσεν τὸ ὄνομα αὐτοῦ Λευι. <span style="color:#b00e23">(35)</span>
  καὶ συλλαβοῦσα ἔτι ἔτεκεν υἱὸν καὶ εἶπεν Νῦν ἔτι τοῦτο ἐξομολογήσομαι κυρίῳ·
  διὰ τοῦτο ἐκάλεσεν τὸ ὄνομα αὐτοῦ Ιουδα. καὶ ἔστη τοῦ τίκτειν.
  <h3 id="genesis30">30</h3><span style="color:#b00e23">(1)</span> ᾿Ιδοῦσα δὲ
  Ραχηλ ὅτι οὐ τέτοκεν τῷ Ιακωβ, καὶ ἐζήλωσεν Ραχηλ τὴν ἀδελφὴν αὐτῆς καὶ εἶπεν
  τῷ Ιακωβ Δός μοι τέκνα· εἰ δὲ μή, τελευτήσω ἐγώ. <span style=
  "color:#b00e23">(2)</span> ἐθυμώθη δὲ Ιακωβ τῇ Ραχηλ καὶ εἶπεν αὐτῇ Μὴ ἀντὶ
  θεοῦ ἐγώ εἰμι, ὃς ἐστέρησέν σε καρπὸν κοιλίας; <span style=
  "color:#b00e23">(3)</span> εἶπεν δὲ Ραχηλ τῷ Ιακωβ ᾿Ιδοὺ ἡ παιδίσκη μου
  Βαλλα· εἴσελθε πρὸς αὐτήν, καὶ τέξεται ἐπὶ τῶν γονάτων μου, καὶ
  τεκνοποιήσομαι κἀγὼ ἐξ αὐτῆς. <span style="color:#b00e23">(4)</span> καὶ
  ἔδωκεν αὐτῷ Βαλλαν τὴν παιδίσκην αὐτῆς αὐτῷ γυναῖκα· εἰσῆλθεν δὲ πρὸς αὐτὴν
  Ιακωβ. <span style="color:#b00e23">(5)</span> καὶ συνέλαβεν Βαλλα ἡ παιδίσκη
  Ραχηλ καὶ ἔτεκεν τῷ Ιακωβ υἱόν. <span style="color:#b00e23">(6)</span> καὶ
  εἶπεν Ραχηλ ῎Εκρινέν μοι ὁ θεὸς καὶ ἐπήκουσεν τῆς φωνῆς μου καὶ ἔδωκέν μοι
  υἱόν· διὰ τοῦτο ἐκάλεσεν τὸ ὄνομα αὐτοῦ Δαν. <span style=
  "color:#b00e23">(7)</span> καὶ συνέλαβεν ἔτι Βαλλα ἡ παιδίσκη Ραχηλ καὶ
  ἔτεκεν υἱὸν δεύτερον τῷ Ιακωβ. <span style="color:#b00e23">(8)</span> καὶ
  εἶπεν Ραχηλ Συνελάβετό μοι ὁ θεός, καὶ συνανεστράφην τῇ ἀδελφῇ μου καὶ
  ἠδυνάσθην· καὶ ἐκάλεσεν τὸ ὄνομα αὐτοῦ Νεφθαλι. <span style=
  "color:#b00e23">(9)</span> Εἶδεν δὲ Λεια ὅτι ἔστη τοῦ τίκτειν, καὶ ἔλαβεν
  Ζελφαν τὴν παιδίσκην αὐτῆς καὶ ἔδωκεν αὐτὴν τῷ Ιακωβ γυναῖκα. <span style=
  "color:#b00e23">(10)</span> εἰσῆλθεν δὲ πρὸς αὐτὴν Ιακωβ, καὶ συνέλαβεν Ζελφα
  ἡ παιδίσκη Λειας καὶ ἔτεκεν τῷ Ιακωβ υἱόν. <span style=
  "color:#b00e23">(11)</span> καὶ εἶπεν Λεια ᾿Εν τύχῃ· καὶ ἐπωνόμασεν τὸ ὄνομα
  αὐτοῦ Γαδ. <span style="color:#b00e23">(12)</span> καὶ συνέλαβεν Ζελφα ἡ
  παιδίσκη Λειας καὶ ἔτεκεν ἔτι τῷ Ιακωβ υἱὸν δεύτερον. <span style=
  "color:#b00e23">(13)</span> καὶ εἶπεν Λεια Μακαρία ἐγώ, ὅτι μακαρίζουσίν με
  αἱ γυναῖκες· καὶ ἐκάλεσεν τὸ ὄνομα αὐτοῦ Ασηρ. <span style=
  "color:#b00e23">(14)</span> ᾿Επορεύθη δὲ Ρουβην ἐν ἡμέραις θερισμοῦ πυρῶν καὶ
  εὗρεν μῆλα μανδραγόρου ἐν τῷ ἀγρῷ καὶ ἤνεγκεν αὐτὰ πρὸς Λειαν τὴν μητέρα
  αὐτοῦ. εἶπεν δὲ Ραχηλ τῇ Λεια Δός μοι τῶν μανδραγορῶν τοῦ υἱοῦ σου.
  <span style="color:#b00e23">(15)</span> εἶπεν δὲ Λεια Οὐχ ἱκανόν σοι ὅτι
  ἔλαβες τὸν ἄνδρα μου; μὴ καὶ τοὺς μανδραγόρας τοῦ υἱοῦ μου λήμψῃ; εἶπεν δὲ
  Ραχηλ Οὐχ οὕτως· κοιμηθήτω μετὰ σοῦ τὴν νύκτα ταύτην ἀντὶ τῶν μανδραγορῶν τοῦ
  υἱοῦ σου. <span style="color:#b00e23">(16)</span> εἰσῆλθεν δὲ Ιακωβ ἐξ ἀγροῦ
  ἑσπέρας, καὶ ἐξῆλθεν Λεια εἰς συνάντησιν αὐτῷ καὶ εἶπεν Πρός με εἰσελεύσῃ
  σήμερον· μεμίσθωμαι γάρ σε ἀντὶ τῶν μανδραγορῶν τοῦ υἱοῦ μου. καὶ ἐκοιμήθη
  μετ᾽ αὐτῆς τὴν νύκτα ἐκείνην. <span style="color:#b00e23">(17)</span> καὶ
  ἐπήκουσεν ὁ θεὸς Λειας, καὶ συλλαβοῦσα ἔτεκεν τῷ Ιακωβ υἱὸν πέμπτον.
  <span style="color:#b00e23">(18)</span> καὶ εἶπεν Λεια ῎Εδωκεν ὁ θεὸς τὸν
  μισθόν μου ἀνθ᾽ οὗ ἔδωκα τὴν παιδίσκην μου τῷ ἀνδρί μου· καὶ ἐκάλεσεν τὸ
  ὄνομα αὐτοῦ Ισσαχαρ, ὅ ἐστιν Μισθός. <span style="color:#b00e23">(19)</span>
  καὶ συνέλαβεν ἔτι Λεια καὶ ἔτεκεν υἱὸν ἕκτον τῷ Ιακωβ. <span style=
  "color:#b00e23">(20)</span> καὶ εἶπεν Λεια Δεδώρηταί μοι ὁ θεὸς δῶρον καλόν·
  ἐν τῷ νῦν καιρῷ αἱρετιεῖ με ὁ ἀνήρ μου, ἔτεκον γὰρ αὐτῷ υἱοὺς ἕξ· καὶ
  ἐκάλεσεν τὸ ὄνομα αὐτοῦ Ζαβουλων. <span style="color:#b00e23">(21)</span> καὶ
  μετὰ τοῦτο ἔτεκεν θυγατέρα καὶ ἐκάλεσεν τὸ ὄνομα αὐτῆς Δινα. <span style=
  "color:#b00e23">(22)</span> ᾿Εμνήσθη δὲ ὁ θεὸς τῆς Ραχηλ, καὶ ἐπήκουσεν αὐτῆς
  ὁ θεὸς καὶ ἀνέῳξεν αὐτῆς τὴν μήτραν, <span style="color:#b00e23">(23)</span>
  καὶ συλλαβοῦσα ἔτεκεν τῷ Ιακωβ υἱόν. εἶπεν δὲ Ραχηλ ᾿Αφεῖλεν ὁ θεός μου τὸ
  ὄνειδος· <span style="color:#b00e23">(24)</span> καὶ ἐκάλεσεν τὸ ὄνομα αὐτοῦ
  Ιωσηφ λέγουσα Προσθέτω ὁ θεός μοι υἱὸν ἕτερον. <span style=
  "color:#b00e23">(25)</span> ᾿Εγένετο δὲ ὡς ἔτεκεν Ραχηλ τὸν Ιωσηφ, εἶπεν
  Ιακωβ τῷ Λαβαν ᾿Απόστειλόν με, ἵνα ἀπέλθω εἰς τὸν τόπον μου καὶ εἰς τὴν γῆν
  μου. <span style="color:#b00e23">(26)</span> ἀπόδος τὰς γυναῖκάς μου καὶ τὰ
  παιδία, περὶ ὧν δεδούλευκά σοι, ἵνα ἀπέλθω· σὺ γὰρ γινώσκεις τὴν δουλείαν, ἣν
  δεδούλευκά σοι. <span style="color:#b00e23">(27)</span> εἶπεν δὲ αὐτῷ Λαβαν
  Εἰ εὗρον χάριν ἐναντίον σου, οἰωνισάμην ἄν· εὐλόγησεν γάρ με ὁ θεὸς τῇ σῇ
  εἰσόδῳ. <span style="color:#b00e23">(28)</span> διάστειλον τὸν μισθόν σου
  πρός με, καὶ δώσω. <span style="color:#b00e23">(29)</span> εἶπεν δὲ αὐτῷ
  Ιακωβ Σὺ γινώσκεις ἃ δεδούλευκά σοι καὶ ὅσα ἦν κτήνη σου μετ᾽ ἐμοῦ·
  <span style="color:#b00e23">(30)</span> μικρὰ γὰρ ἦν ὅσα σοι ἦν ἐναντίον
  ἐμοῦ, καὶ ηὐξήθη εἰς πλῆθος, καὶ ηὐλόγησέν σε κύριος ἐπὶ τῷ ποδί μου. νῦν οὖν
  πότε ποιήσω κἀγὼ ἐμαυτῷ οἶκον; <span style="color:#b00e23">(31)</span> καὶ
  εἶπεν αὐτῷ Λαβαν Τί σοι δώσω; εἶπεν δὲ αὐτῷ Ιακωβ Οὐ δώσεις μοι οὐθέν· ἐὰν
  ποιήσῃς μοι τὸ ῥῆμα τοῦτο, πάλιν ποιμανῶ τὰ πρόβατά σου καὶ φυλάξω.
  <span style="color:#b00e23">(32)</span> παρελθάτω πάντα τὰ πρόβατά σου
  σήμερον, καὶ διαχώρισον ἐκεῖθεν πᾶν πρόβατον φαιὸν ἐν τοῖς ἀρνάσιν καὶ πᾶν
  διάλευκον καὶ ῥαντὸν ἐν ταῖς αἰξίν· ἔσται μοι μισθός. <span style=
  "color:#b00e23">(33)</span> καὶ ἐπακούσεταί μοι ἡ δικαιοσύνη μου ἐν τῇ ἡμέρᾳ
  τῇ αὔριον, ὅτι ἐστὶν ὁ μισθός μου ἐνώπιόν σου· πᾶν, ὃ ἐὰν μὴ ᾖ ῥαντὸν καὶ
  διάλευκον ἐν ταῖς αἰξὶν καὶ φαιὸν ἐν τοῖς ἀρνάσιν, κεκλεμμένον ἔσται παρ᾽
  ἐμοί. <span style="color:#b00e23">(34)</span> εἶπεν δὲ αὐτῷ Λαβαν ῎Εστω κατὰ
  τὸ ῥῆμά σου. <span style="color:#b00e23">(35)</span> καὶ διέστειλεν ἐν τῇ
  ἡμέρᾳ ἐκείνῃ τοὺς τράγους τοὺς ῥαντοὺς καὶ τοὺς διαλεύκους καὶ πάσας τὰς
  αἶγας τὰς ῥαντὰς καὶ τὰς διαλεύκους καὶ πᾶν, ὃ ἦν λευκὸν ἐν αὐτοῖς, καὶ πᾶν,
  ὃ ἦν φαιὸν ἐν τοῖς ἀρνάσιν, καὶ ἔδωκεν διὰ χειρὸς τῶν υἱῶν αὐτοῦ.
  <span style="color:#b00e23">(36)</span> καὶ ἀπέστησεν ὁδὸν τριῶν ἡμερῶν ἀνὰ
  μέσον αὐτῶν καὶ ἀνὰ μέσον Ιακωβ· Ιακωβ δὲ ἐποίμαινεν τὰ πρόβατα Λαβαν τὰ
  ὑπολειφθέντα.— <span style="color:#b00e23">(37)</span> ἔλαβεν δὲ ἑαυτῷ Ιακωβ
  ῥάβδον στυρακίνην χλωρὰν καὶ καρυίνην καὶ πλατάνου, καὶ ἐλέπισεν αὐτὰς Ιακωβ
  λεπίσματα λευκὰ περισύρων τὸ χλωρόν· ἐφαίνετο δὲ ἐπὶ ταῖς ῥάβδοις τὸ λευκόν,
  ὃ ἐλέπισεν, ποικίλον. <span style="color:#b00e23">(38)</span> καὶ παρέθηκεν
  τὰς ῥάβδους, ἃς ἐλέπισεν, ἐν ταῖς ληνοῖς τῶν ποτιστηρίων τοῦ ὕδατος, ἵνα, ὡς
  ἂν ἔλθωσιν τὰ πρόβατα πιεῖν ἐνώπιον τῶν ῥάβδων, ἐλθόντων αὐτῶν εἰς τὸ πιεῖν,
  <span style="color:#b00e23">(39)</span> ἐγκισσήσωσιν τὰ πρόβατα εἰς τὰς
  ῥάβδους· καὶ ἔτικτον τὰ πρόβατα διάλευκα καὶ ποικίλα καὶ σποδοειδῆ ῥαντά.
  <span style="color:#b00e23">(40)</span> τοὺς δὲ ἀμνοὺς διέστειλεν Ιακωβ καὶ
  ἔστησεν ἐναντίον τῶν προβάτων κριὸν διάλευκον καὶ πᾶν ποικίλον ἐν τοῖς
  ἀμνοῖς· καὶ διεχώρισεν ἑαυτῷ ποίμνια καθ᾽ ἑαυτὸν καὶ οὐκ ἔμιξεν αὐτὰ εἰς τὰ
  πρόβατα Λαβαν. <span style="color:#b00e23">(41)</span> ἐγένετο δὲ ἐν τῷ
  καιρῷ, ᾧ ἐνεκίσσησεν τὰ πρόβατα ἐν γαστρὶ λαμβάνοντα, ἔθηκεν Ιακωβ τὰς
  ῥάβδους ἐναντίον τῶν προβάτων ἐν ταῖς ληνοῖς τοῦ ἐγκισσῆσαι αὐτὰ κατὰ τὰς
  ῥάβδους· <span style="color:#b00e23">(42)</span> ἡνίκα δ᾽ ἂν ἔτεκον τὰ
  πρόβατα, οὐκ ἐτίθει· ἐγένετο δὲ τὰ ἄσημα τοῦ Λαβαν, τὰ δὲ ἐπίσημα τοῦ Ιακωβ.
  <span style="color:#b00e23">(43)</span> καὶ ἐπλούτησεν ὁ ἄνθρωπος σφόδρα
  σφόδρα, καὶ ἐγένετο αὐτῷ κτήνη πολλὰ καὶ βόες καὶ παῖδες καὶ παιδίσκαι καὶ
  κάμηλοι καὶ ὄνοι.
  <h3 id="genesis31">31</h3><span style="color:#b00e23">(1)</span> ῎Ηκουσεν δὲ
  Ιακωβ τὰ ῥήματα τῶν υἱῶν Λαβαν λεγόντων Εἴληφεν Ιακωβ πάντα τὰ τοῦ πατρὸς
  ἡμῶν καὶ ἐκ τῶν τοῦ πατρὸς ἡμῶν πεποίηκεν πᾶσαν τὴν δόξαν ταύτην.
  <span style="color:#b00e23">(2)</span> καὶ εἶδεν Ιακωβ τὸ πρόσωπον τοῦ Λαβαν,
  καὶ ἰδοὺ οὐκ ἦν πρὸς αὐτὸν ὡς ἐχθὲς καὶ τρίτην ἡμέραν. <span style=
  "color:#b00e23">(3)</span> εἶπεν δὲ κύριος πρὸς Ιακωβ ᾿Αποστρέφου εἰς τὴν γῆν
  τοῦ πατρός σου καὶ εἰς τὴν γενεάν σου, καὶ ἔσομαι μετὰ σοῦ. <span style=
  "color:#b00e23">(4)</span> ἀποστείλας δὲ Ιακωβ ἐκάλεσεν Ραχηλ καὶ Λειαν εἰς
  τὸ πεδίον, οὗ τὰ ποίμνια, <span style="color:#b00e23">(5)</span> καὶ εἶπεν
  αὐταῖς ῾Ορῶ ἐγὼ τὸ πρόσωπον τοῦ πατρὸς ὑμῶν ὅτι οὐκ ἔστιν πρὸς ἐμοῦ ὡς ἐχθὲς
  καὶ τρίτην ἡμέραν· ὁ δὲ θεὸς τοῦ πατρός μου ἦν μετ᾽ ἐμοῦ. <span style=
  "color:#b00e23">(6)</span> καὶ αὐταὶ δὲ οἴδατε ὅτι ἐν πάσῃ τῇ ἰσχύι μου
  δεδούλευκα τῷ πατρὶ ὑμῶν. <span style="color:#b00e23">(7)</span> ὁ δὲ πατὴρ
  ὑμῶν παρεκρούσατό με καὶ ἤλλαξεν τὸν μισθόν μου τῶν δέκα ἀμνῶν, καὶ οὐκ
  ἔδωκεν αὐτῷ ὁ θεὸς κακοποιῆσαί με. <span style="color:#b00e23">(8)</span> ἐὰν
  οὕτως εἴπῃ Τὰ ποικίλα ἔσται σου μισθός, καὶ τέξεται πάντα τὰ πρόβατα ποικίλα·
  ἐὰν δὲ εἴπῃ Τὰ λευκὰ ἔσται σου μισθός, καὶ τέξεται πάντα τὰ πρόβατα λευκά·
  <span style="color:#b00e23">(9)</span> καὶ ἀφείλατο ὁ θεὸς πάντα τὰ κτήνη τοῦ
  πατρὸς ὑμῶν καὶ ἔδωκέν μοι αὐτά. <span style="color:#b00e23">(10)</span> καὶ
  ἐγένετο ἡνίκα ἐνεκίσσων τὰ πρόβατα, καὶ εἶδον τοῖς ὀφθαλμοῖς αὐτὰ ἐν τῷ ὕπνῳ,
  καὶ ἰδοὺ οἱ τράγοι καὶ οἱ κριοὶ ἀναβαίνοντες ἦσαν ἐπὶ τὰ πρόβατα καὶ τὰς
  αἶγας διάλευκοι καὶ ποικίλοι καὶ σποδοειδεῖς ῥαντοί. <span style=
  "color:#b00e23">(11)</span> καὶ εἶπέν μοι ὁ ἄγγελος τοῦ θεοῦ καθ᾽ ὕπνον
  Ιακωβ· ἐγὼ δὲ εἶπα Τί ἐστιν; <span style="color:#b00e23">(12)</span> καὶ
  εἶπεν ᾿Ανάβλεψον τοῖς ὀφθαλμοῖς σου καὶ ἰδὲ τοὺς τράγους καὶ τοὺς κριοὺς
  ἀναβαίνοντας ἐπὶ τὰ πρόβατα καὶ τὰς αἶγας διαλεύκους καὶ ποικίλους καὶ
  σποδοειδεῖς ῥαντούς· ἑώρακα γὰρ ὅσα σοι Λαβαν ποιεῖ. <span style=
  "color:#b00e23">(13)</span> ἐγώ εἰμι ὁ θεὸς ὁ ὀφθείς σοι ἐν τόπῳ θεοῦ, οὗ
  ἤλειψάς μοι ἐκεῖ στήλην καὶ ηὔξω μοι ἐκεῖ εὐχήν· νῦν οὖν ἀνάστηθι καὶ ἔξελθε
  ἐκ τῆς γῆς ταύτης καὶ ἄπελθε εἰς τὴν γῆν τῆς γενέσεώς σου, καὶ ἔσομαι μετὰ
  σοῦ. <span style="color:#b00e23">(14)</span> καὶ ἀποκριθεῖσα Ραχηλ καὶ Λεια
  εἶπαν αὐτῷ Μὴ ἔστιν ἡμῖν ἔτι μερὶς ἢ κληρονομία ἐν τῷ οἴκῳ τοῦ πατρὸς ἡμῶν;
  <span style="color:#b00e23">(15)</span> οὐχ ὡς αἱ ἀλλότριαι λελογίσμεθα αὐτῷ;
  πέπρακεν γὰρ ἡμᾶς καὶ κατέφαγεν καταβρώσει τὸ ἀργύριον ἡμῶν. <span style=
  "color:#b00e23">(16)</span> πάντα τὸν πλοῦτον καὶ τὴν δόξαν, ἣν ἀφείλατο ὁ
  θεὸς τοῦ πατρὸς ἡμῶν, ἡμῖν ἔσται καὶ τοῖς τέκνοις ἡμῶν. νῦν οὖν ὅσα εἴρηκέν
  σοι ὁ θεός, ποίει. <span style="color:#b00e23">(17)</span> ᾿Αναστὰς δὲ Ιακωβ
  ἔλαβεν τὰς γυναῖκας αὐτοῦ καὶ τὰ παιδία αὐτοῦ ἐπὶ τὰς καμήλους <span style=
  "color:#b00e23">(18)</span> καὶ ἀπήγαγεν πάντα τὰ ὑπάρχοντα αὐτοῦ καὶ πᾶσαν
  τὴν ἀποσκευὴν αὐτοῦ, ἣν περιεποιήσατο ἐν τῇ Μεσοποταμίᾳ, καὶ πάντα τὰ αὐτοῦ
  ἀπελθεῖν πρὸς Ισαακ τὸν πατέρα αὐτοῦ εἰς γῆν Χανααν. <span style=
  "color:#b00e23">(19)</span> Λαβαν δὲ ᾤχετο κεῖραι τὰ πρόβατα αὐτοῦ· ἔκλεψεν
  δὲ Ραχηλ τὰ εἴδωλα τοῦ πατρὸς αὐτῆς. <span style="color:#b00e23">(20)</span>
  ἔκρυψεν δὲ Ιακωβ Λαβαν τὸν Σύρον τοῦ μὴ ἀναγγεῖλαι αὐτῷ ὅτι ἀποδιδράσκει,
  <span style="color:#b00e23">(21)</span> καὶ ἀπέδρα αὐτὸς καὶ πάντα τὰ αὐτοῦ
  καὶ διέβη τὸν ποταμὸν καὶ ὥρμησεν εἰς τὸ ὄρος Γαλααδ. <span style=
  "color:#b00e23">(22)</span> ἀνηγγέλη δὲ Λαβαν τῷ Σύρῳ τῇ τρίτῃ ἡμέρᾳ ὅτι
  ἀπέδρα Ιακωβ, <span style="color:#b00e23">(23)</span> καὶ παραλαβὼν πάντας
  τοὺς ἀδελφοὺς αὐτοῦ μεθ᾽ ἑαυτοῦ ἐδίωξεν ὀπίσω αὐτοῦ ὁδὸν ἡμερῶν ἑπτὰ καὶ
  κατέλαβεν αὐτὸν ἐν τῷ ὄρει τῷ Γαλααδ. <span style="color:#b00e23">(24)</span>
  ἦλθεν δὲ ὁ θεὸς πρὸς Λαβαν τὸν Σύρον καθ᾽ ὕπνον τὴν νύκτα καὶ εἶπεν αὐτῷ
  Φύλαξαι σεαυτόν, μήποτε λαλήσῃς μετὰ Ιακωβ πονηρά. <span style=
  "color:#b00e23">(25)</span> καὶ κατέλαβεν Λαβαν τὸν Ιακωβ· Ιακωβ δὲ ἔπηξεν
  τὴν σκηνὴν αὐτοῦ ἐν τῷ ὄρει· Λαβαν δὲ ἔστησεν τοὺς ἀδελφοὺς αὐτοῦ ἐν τῷ ὄρει
  Γαλααδ. <span style="color:#b00e23">(26)</span> εἶπεν δὲ Λαβαν τῷ Ιακωβ Τί
  ἐποίησας; ἵνα τί κρυφῇ ἀπέδρας καὶ ἐκλοποφόρησάς με καὶ ἀπήγαγες τὰς
  θυγατέρας μου ὡς αἰχμαλώτιδας μαχαίρᾳ; <span style=
  "color:#b00e23">(27)</span> καὶ εἰ ἀνήγγειλάς μοι, ἐξαπέστειλα ἄν σε μετ᾽
  εὐφροσύνης καὶ μετὰ μουσικῶν, τυμπάνων καὶ κιθάρας. <span style=
  "color:#b00e23">(28)</span> οὐκ ἠξιώθην καταφιλῆσαι τὰ παιδία μου καὶ τὰς
  θυγατέρας μου. νῦν δὲ ἀφρόνως ἔπραξας. <span style=
  "color:#b00e23">(29)</span> καὶ νῦν ἰσχύει ἡ χείρ μου κακοποιῆσαί σε· ὁ δὲ
  θεὸς τοῦ πατρός σου ἐχθὲς εἶπεν πρός με λέγων Φύλαξαι σεαυτόν, μήποτε λαλήσῃς
  μετὰ Ιακωβ πονηρά. <span style="color:#b00e23">(30)</span> νῦν οὖν
  πεπόρευσαι· ἐπιθυμίᾳ γὰρ ἐπεθύμησας ἀπελθεῖν εἰς τὸν οἶκον τοῦ πατρός σου·
  ἵνα τί ἔκλεψας τοὺς θεούς μου; <span style="color:#b00e23">(31)</span>
  ἀποκριθεὶς δὲ Ιακωβ εἶπεν τῷ Λαβαν Εἶπα γάρ Μήποτε ἀφέλῃς τὰς θυγατέρας σου
  ἀπ᾽ ἐμοῦ καὶ πάντα τὰ ἐμά· <span style="color:#b00e23">(32)</span> ἐπίγνωθι,
  τί ἐστιν τῶν σῶν παρ᾽ ἐμοί, καὶ λαβέ. καὶ οὐκ ἐπέγνω παρ᾽ αὐτῷ οὐθέν. καὶ
  εἶπεν αὐτῷ Ιακωβ Παρ᾽ ᾧ ἐὰν εὕρῃς τοὺς θεούς σου, οὐ ζήσεται ἐναντίον τῶν
  ἀδελφῶν ἡμῶν. οὐκ ᾔδει δὲ Ιακωβ ὅτι Ραχηλ ἡ γυνὴ αὐτοῦ ἔκλεψεν αὐτούς.
  <span style="color:#b00e23">(33)</span> εἰσελθὼν δὲ Λαβαν ἠρεύνησεν εἰς τὸν
  οἶκον Λειας καὶ οὐχ εὗρεν· καὶ ἐξελθὼν ἐκ τοῦ οἴκου Λειας ἠρεύνησεν τὸν οἶκον
  Ιακωβ καὶ ἐν τῷ οἴκῳ τῶν δύο παιδισκῶν καὶ οὐχ εὗρεν. εἰσῆλθεν δὲ καὶ εἰς τὸν
  οἶκον Ραχηλ. <span style="color:#b00e23">(34)</span> Ραχηλ δὲ ἔλαβεν τὰ
  εἴδωλα καὶ ἐνέβαλεν αὐτὰ εἰς τὰ σάγματα τῆς καμήλου καὶ ἐπεκάθισεν αὐτοῖς
  <span style="color:#b00e23">(35)</span> καὶ εἶπεν τῷ πατρὶ αὐτῆς Μὴ βαρέως
  φέρε, κύριε· οὐ δύναμαι ἀναστῆναι ἐνώπιόν σου, ὅτι τὸ κατ᾽ ἐθισμὸν τῶν
  γυναικῶν μοί ἐστιν. ἠρεύνησεν δὲ Λαβαν ἐν ὅλῳ τῷ οἴκῳ καὶ οὐχ εὗρεν τὰ
  εἴδωλα. <span style="color:#b00e23">(36)</span> ὠργίσθη δὲ Ιακωβ καὶ
  ἐμαχέσατο τῷ Λαβαν· ἀποκριθεὶς δὲ Ιακωβ εἶπεν τῷ Λαβαν Τί τὸ ἀδίκημά μου καὶ
  τί τὸ ἁμάρτημά μου, ὅτι κατεδίωξας ὀπίσω μου <span style=
  "color:#b00e23">(37)</span> καὶ ὅτι ἠρεύνησας πάντα τὰ σκεύη μου; τί εὗρες
  ἀπὸ πάντων τῶν σκευῶν τοῦ οἴκου σου; θὲς ὧδε ἐναντίον τῶν ἀδελφῶν μου καὶ τῶν
  ἀδελφῶν σου, καὶ ἐλεγξάτωσαν ἀνὰ μέσον τῶν δύο ἡμῶν. <span style=
  "color:#b00e23">(38)</span> ταῦτά μοι εἴκοσι ἔτη ἐγώ εἰμι μετὰ σοῦ· τὰ
  πρόβατά σου καὶ αἱ αἶγές σου οὐκ ἠτεκνώθησαν· κριοὺς τῶν προβάτων σου οὐ
  κατέφαγον· <span style="color:#b00e23">(39)</span> θηριάλωτον οὐκ ἀνενήνοχά
  σοι, ἐγὼ ἀπετίννυον παρ᾽ ἐμαυτοῦ κλέμματα ἡμέρας καὶ κλέμματα νυκτός·
  <span style="color:#b00e23">(40)</span> ἐγινόμην τῆς ἡμέρας συγκαιόμενος τῷ
  καύματι καὶ παγετῷ τῆς νυκτός, καὶ ἀφίστατο ὁ ὕπνος ἀπὸ τῶν ὀφθαλμῶν μου.
  <span style="color:#b00e23">(41)</span> ταῦτά μοι εἴκοσι ἔτη ἐγώ εἰμι ἐν τῇ
  οἰκίᾳ σου· ἐδούλευσά σοι δέκα τέσσαρα ἔτη ἀντὶ τῶν δύο θυγατέρων σου καὶ ἓξ
  ἔτη ἐν τοῖς προβάτοις σου, καὶ παρελογίσω τὸν μισθόν μου δέκα ἀμνάσιν.
  <span style="color:#b00e23">(42)</span> εἰ μὴ ὁ θεὸς τοῦ πατρός μου Αβρααμ
  καὶ ὁ φόβος Ισαακ ἦν μοι, νῦν ἂν κενόν με ἐξαπέστειλας· τὴν ταπείνωσίν μου
  καὶ τὸν κόπον τῶν χειρῶν μου εἶδεν ὁ θεὸς καὶ ἤλεγξέν σε ἐχθές. <span style=
  "color:#b00e23">(43)</span> ἀποκριθεὶς δὲ Λαβαν εἶπεν τῷ Ιακωβ Αἱ θυγατέρες
  θυγατέρες μου, καὶ οἱ υἱοὶ υἱοί μου, καὶ τὰ κτήνη κτήνη μου, καὶ πάντα, ὅσα
  σὺ ὁρᾷς, ἐμά ἐστιν καὶ τῶν θυγατέρων μου. τί ποιήσω ταύταις σήμερον ἢ τοῖς
  τέκνοις αὐτῶν, οἷς ἔτεκον; <span style="color:#b00e23">(44)</span> νῦν οὖν
  δεῦρο διαθώμεθα διαθήκην ἐγὼ καὶ σύ, καὶ ἔσται εἰς μαρτύριον ἀνὰ μέσον ἐμοῦ
  καὶ σοῦ. εἶπεν δὲ αὐτῷ ᾿Ιδοὺ οὐθεὶς μεθ᾽ ἡμῶν ἐστιν, ἰδὲ ὁ θεὸς μάρτυς ἀνὰ
  μέσον ἐμοῦ καὶ σοῦ. <span style="color:#b00e23">(45)</span> λαβὼν δὲ Ιακωβ
  λίθον ἔστησεν αὐτὸν στήλην. <span style="color:#b00e23">(46)</span> εἶπεν δὲ
  Ιακωβ τοῖς ἀδελφοῖς αὐτοῦ Συλλέγετε λίθους. καὶ συνέλεξαν λίθους καὶ ἐποίησαν
  βουνόν, καὶ ἔφαγον καὶ ἔπιον ἐκεῖ ἐπὶ τοῦ βουνοῦ. καὶ εἶπεν αὐτῷ Λαβαν ῾Ο
  βουνὸς οὗτος μαρτυρεῖ ἀνὰ μέσον ἐμοῦ καὶ σοῦ σήμερον. <span style=
  "color:#b00e23">(47)</span> καὶ ἐκάλεσεν αὐτὸν Λαβαν Βουνὸς τῆς μαρτυρίας,
  Ιακωβ δὲ ἐκάλεσεν αὐτὸν Βουνὸς μάρτυς. <span style=
  "color:#b00e23">(48)</span> εἶπεν δὲ Λαβαν τῷ Ιακωβ ᾿Ιδοὺ ὁ βουνὸς οὗτος καὶ
  ἡ στήλη αὕτη, ἣν ἔστησα ἀνὰ μέσον ἐμοῦ καὶ σοῦ, μαρτυρεῖ ὁ βουνὸς οὗτος καὶ
  μαρτυρεῖ ἡ στήλη αὕτη· διὰ τοῦτο ἐκλήθη τὸ ὄνομα αὐτοῦ Βουνὸς μαρτυρεῖ
  <span style="color:#b00e23">(49)</span> καὶ ῾Η ὅρασις, ἣν εἶπεν ᾿Επίδοι ὁ
  θεὸς ἀνὰ μέσον ἐμοῦ καὶ σοῦ, ὅτι ἀποστησόμεθα ἕτερος ἀπὸ τοῦ ἑτέρου.
  <span style="color:#b00e23">(50)</span> εἰ ταπεινώσεις τὰς θυγατέρας μου, εἰ
  λήμψῃ γυναῖκας ἐπὶ ταῖς θυγατράσιν μου, ὅρα οὐθεὶς μεθ᾽ ἡμῶν ἐστιν·
  <span style="color:#b00e23">(51)</span> <span style=
  "color:#b00e23">(52)</span> ἐάν τε γὰρ ἐγὼ μὴ διαβῶ πρὸς σὲ μηδὲ σὺ διαβῇς
  πρός με τὸν βουνὸν τοῦτον καὶ τὴν στήλην ταύτην ἐπὶ κακίᾳ, <span style=
  "color:#b00e23">(53)</span> ὁ θεὸς Αβρααμ καὶ ὁ θεὸς Ναχωρ κρινεῖ ἀνὰ μέσον
  ἡμῶν. καὶ ὤμοσεν Ιακωβ κατὰ τοῦ φόβου τοῦ πατρὸς αὐτοῦ Ισαακ. <span style=
  "color:#b00e23">(54)</span> καὶ ἔθυσεν Ιακωβ θυσίαν ἐν τῷ ὄρει καὶ ἐκάλεσεν
  τοὺς ἀδελφοὺς αὐτοῦ, καὶ ἔφαγον καὶ ἔπιον καὶ ἐκοιμήθησαν ἐν τῷ ὄρει.
  <span style="color:#b00e23">(32:1)</span> ἀναστὰς δὲ Λαβαν τὸ πρωὶ
  κατεφίλησεν τοὺς υἱοὺς αὐτοῦ καὶ τὰς θυγατέρας αὐτοῦ καὶ εὐλόγησεν αὐτούς,
  καὶ ἀποστραφεὶς Λαβαν ἀπῆλθεν εἰς τὸν τόπον αὐτοῦ.
  <h3 id="genesis32">32</h3><span style="color:#b00e23">(2)</span> Καὶ Ιακωβ
  ἀπῆλθεν εἰς τὴν ἑαυτοῦ ὁδόν. καὶ ἀναβλέψας εἶδεν παρεμβολὴν θεοῦ
  παρεμβεβληκυῖαν, καὶ συνήντησαν αὐτῷ οἱ ἄγγελοι τοῦ θεοῦ. <span style=
  "color:#b00e23">(3)</span> εἶπεν δὲ Ιακωβ, ἡνίκα εἶδεν αὐτούς Παρεμβολὴ θεοῦ
  αὕτη· καὶ ἐκάλεσεν τὸ ὄνομα τοῦ τόπου ἐκείνου Παρεμβολαί. <span style=
  "color:#b00e23">(4)</span> ᾿Απέστειλεν δὲ Ιακωβ ἀγγέλους ἔμπροσθεν αὐτοῦ πρὸς
  Ησαυ τὸν ἀδελφὸν αὐτοῦ εἰς γῆν Σηιρ εἰς χώραν Εδωμ <span style=
  "color:#b00e23">(5)</span> καὶ ἐνετείλατο αὐτοῖς λέγων Οὕτως ἐρεῖτε τῷ κυρίῳ
  μου Ησαυ Οὕτως λέγει ὁ παῖς σου Ιακωβ Μετὰ Λαβαν παρῴκησα καὶ ἐχρόνισα ἕως
  τοῦ νῦν, <span style="color:#b00e23">(6)</span> καὶ ἐγένοντό μοι βόες καὶ
  ὄνοι καὶ πρόβατα καὶ παῖδες καὶ παιδίσκαι, καὶ ἀπέστειλα ἀναγγεῖλαι τῷ κυρίῳ
  μου Ησαυ, ἵνα εὕρῃ ὁ παῖς σου χάριν ἐναντίον σου. <span style=
  "color:#b00e23">(7)</span> καὶ ἀνέστρεψαν οἱ ἄγγελοι πρὸς Ιακωβ λέγοντες
  ῎Ηλθομεν πρὸς τὸν ἀδελφόν σου Ησαυ, καὶ ἰδοὺ αὐτὸς ἔρχεται εἰς συνάντησίν σοι
  καὶ τετρακόσιοι ἄνδρες μετ᾽ αὐτοῦ. <span style="color:#b00e23">(8)</span>
  ἐφοβήθη δὲ Ιακωβ σφόδρα καὶ ἠπορεῖτο. καὶ διεῖλεν τὸν λαὸν τὸν μετ᾽ αὐτοῦ καὶ
  τοὺς βόας καὶ τὰ πρόβατα εἰς δύο παρεμβολάς, <span style=
  "color:#b00e23">(9)</span> καὶ εἶπεν Ιακωβ ᾿Εὰν ἔλθῃ Ησαυ εἰς παρεμβολὴν μίαν
  καὶ ἐκκόψῃ αὐτήν, ἔσται ἡ παρεμβολὴ ἡ δευτέρα εἰς τὸ σῴζεσθαι. <span style=
  "color:#b00e23">(10)</span> εἶπεν δὲ Ιακωβ ῾Ο θεὸς τοῦ πατρός μου Αβρααμ καὶ
  ὁ θεὸς τοῦ πατρός μου Ισαακ, κύριε ὁ εἴπας μοι ᾿Απότρεχε εἰς τὴν γῆν τῆς
  γενέσεώς σου καὶ εὖ σε ποιήσω, <span style="color:#b00e23">(11)</span>
  ἱκανοῦταί μοι ἀπὸ πάσης δικαιοσύνης καὶ ἀπὸ πάσης ἀληθείας, ἧς ἐποίησας τῷ
  παιδί σου· ἐν γὰρ τῇ ῥάβδῳ μου διέβην τὸν Ιορδάνην τοῦτον, νῦν δὲ γέγονα εἰς
  δύο παρεμβολάς. <span style="color:#b00e23">(12)</span> ἐξελοῦ με ἐκ χειρὸς
  τοῦ ἀδελφοῦ μου Ησαυ, ὅτι φοβοῦμαι ἐγὼ αὐτόν, μήποτε ἐλθὼν πατάξῃ με καὶ
  μητέρα ἐπὶ τέκνοις. <span style="color:#b00e23">(13)</span> σὺ δὲ εἶπας Καλῶς
  εὖ σε ποιήσω καὶ θήσω τὸ σπέρμα σου ὡς τὴν ἄμμον τῆς θαλάσσης, ἣ οὐκ
  ἀριθμηθήσεται ἀπὸ τοῦ πλήθους. <span style="color:#b00e23">(14)</span> καὶ
  ἐκοιμήθη ἐκεῖ τὴν νύκτα ἐκείνην. καὶ ἔλαβεν ὧν ἔφερεν δῶρα καὶ ἐξαπέστειλεν
  Ησαυ τῷ ἀδελφῷ αὐτοῦ, <span style="color:#b00e23">(15)</span> αἶγας
  διακοσίας, τράγους εἴκοσι, πρόβατα διακόσια, κριοὺς εἴκοσι, <span style=
  "color:#b00e23">(16)</span> καμήλους θηλαζούσας καὶ τὰ παιδία αὐτῶν
  τριάκοντα, βόας τεσσαράκοντα, ταύρους δέκα, ὄνους εἴκοσι καὶ πώλους δέκα.
  <span style="color:#b00e23">(17)</span> καὶ ἔδωκεν διὰ χειρὸς τοῖς παισὶν
  αὐτοῦ ποίμνιον κατὰ μόνας. εἶπεν δὲ τοῖς παισὶν αὐτοῦ Προπορεύεσθε ἔμπροσθέν
  μου καὶ διάστημα ποιεῖτε ἀνὰ μέσον ποίμνης καὶ ποίμνης. <span style=
  "color:#b00e23">(18)</span> καὶ ἐνετείλατο τῷ πρώτῳ λέγων ᾿Εάν σοι συναντήσῃ
  Ησαυ ὁ ἀδελφός μου καὶ ἐρωτᾷ σε λέγων Τίνος εἶ καὶ ποῦ πορεύῃ, καὶ τίνος
  ταῦτα τὰ προπορευόμενά σου; <span style="color:#b00e23">(19)</span> ἐρεῖς Τοῦ
  παιδός σου Ιακωβ· δῶρα ἀπέσταλκεν τῷ κυρίῳ μου Ησαυ, καὶ ἰδοὺ αὐτὸς ὀπίσω
  ἡμῶν. <span style="color:#b00e23">(20)</span> καὶ ἐνετείλατο τῷ πρώτῳ καὶ τῷ
  δευτέρῳ καὶ τῷ τρίτῳ καὶ πᾶσι τοῖς προπορευομένοις ὀπίσω τῶν ποιμνίων τούτων
  λέγων Κατὰ τὸ ῥῆμα τοῦτο λαλήσατε Ησαυ ἐν τῷ εὑρεῖν ὑμᾶς αὐτὸν <span style=
  "color:#b00e23">(21)</span> καὶ ἐρεῖτε ᾿Ιδοὺ ὁ παῖς σου Ιακωβ παραγίνεται
  ὀπίσω ἡμῶν. εἶπεν γάρ ᾿Εξιλάσομαι τὸ πρόσωπον αὐτοῦ ἐν τοῖς δώροις τοῖς
  προπορευομένοις αὐτοῦ, καὶ μετὰ τοῦτο ὄψομαι τὸ πρόσωπον αὐτοῦ· ἴσως γὰρ
  προσδέξεται τὸ πρόσωπόν μου. <span style="color:#b00e23">(22)</span> καὶ
  παρεπορεύοντο τὰ δῶρα κατὰ πρόσωπον αὐτοῦ, αὐτὸς δὲ ἐκοιμήθη τὴν νύκτα
  ἐκείνην ἐν τῇ παρεμβολῇ. <span style="color:#b00e23">(23)</span> ᾿Αναστὰς δὲ
  τὴν νύκτα ἐκείνην ἔλαβεν τὰς δύο γυναῖκας καὶ τὰς δύο παιδίσκας καὶ τὰ ἕνδεκα
  παιδία αὐτοῦ καὶ διέβη τὴν διάβασιν τοῦ Ιαβοκ· <span style=
  "color:#b00e23">(24)</span> καὶ ἔλαβεν αὐτοὺς καὶ διέβη τὸν χειμάρρουν καὶ
  διεβίβασεν πάντα τὰ αὐτοῦ. <span style="color:#b00e23">(25)</span> ὑπελείφθη
  δὲ Ιακωβ μόνος, καὶ ἐπάλαιεν ἄνθρωπος μετ᾽ αὐτοῦ ἕως πρωί. <span style=
  "color:#b00e23">(26)</span> εἶδεν δὲ ὅτι οὐ δύναται πρὸς αὐτόν, καὶ ἥψατο τοῦ
  πλάτους τοῦ μηροῦ αὐτοῦ, καὶ ἐνάρκησεν τὸ πλάτος τοῦ μηροῦ Ιακωβ ἐν τῷ
  παλαίειν αὐτὸν μετ᾽ αὐτοῦ. <span style="color:#b00e23">(27)</span> καὶ εἶπεν
  αὐτῷ ᾿Απόστειλόν με· ἀνέβη γὰρ ὁ ὄρθρος. ὁ δὲ εἶπεν Οὐ μή σε ἀποστείλω, ἐὰν
  μή με εὐλογήσῃς. <span style="color:#b00e23">(28)</span> εἶπεν δὲ αὐτῷ Τί τὸ
  ὄνομά σού ἐστιν; ὁ δὲ εἶπεν Ιακωβ. <span style="color:#b00e23">(29)</span>
  εἶπεν δὲ αὐτῷ Οὐ κληθήσεται ἔτι τὸ ὄνομά σου Ιακωβ, ἀλλὰ Ισραηλ ἔσται τὸ
  ὄνομά σου, ὅτι ἐνίσχυσας μετὰ θεοῦ καὶ μετὰ ἀνθρώπων δυνατός. <span style=
  "color:#b00e23">(30)</span> ἠρώτησεν δὲ Ιακωβ καὶ εἶπεν ᾿Ανάγγειλόν μοι τὸ
  ὄνομά σου. καὶ εἶπεν ῞Ινα τί τοῦτο ἐρωτᾷς τὸ ὄνομά μου; καὶ ηὐλόγησεν αὐτὸν
  ἐκεῖ. <span style="color:#b00e23">(31)</span> καὶ ἐκάλεσεν Ιακωβ τὸ ὄνομα τοῦ
  τόπου ἐκείνου Εἶδος θεοῦ· εἶδον γὰρ θεὸν πρόσωπον πρὸς πρόσωπον, καὶ ἐσώθη
  μου ἡ ψυχή. <span style="color:#b00e23">(32)</span> ἀνέτειλεν δὲ αὐτῷ ὁ
  ἥλιος, ἡνίκα παρῆλθεν τὸ Εἶδος τοῦ θεοῦ· αὐτὸς δὲ ἐπέσκαζεν τῷ μηρῷ αὐτοῦ.
  <span style="color:#b00e23">(33)</span> ἕνεκεν τούτου οὐ μὴ φάγωσιν οἱ υἱοὶ
  Ισραηλ τὸ νεῦρον, ὃ ἐνάρκησεν, ὅ ἐστιν ἐπὶ τοῦ πλάτους τοῦ μηροῦ, ἕως τῆς
  ἡμέρας ταύτης, ὅτι ἥψατο τοῦ πλάτους τοῦ μηροῦ Ιακωβ τοῦ νεύρου καὶ
  ἐνάρκησεν.
  <h3 id="genesis33">33</h3><span style="color:#b00e23">(1)</span> ᾿Αναβλέψας
  δὲ Ιακωβ εἶδεν καὶ ἰδοὺ Ησαυ ὁ ἀδελφὸς αὐτοῦ ἐρχόμενος καὶ τετρακόσιοι ἄνδρες
  μετ᾽ αὐτοῦ. καὶ ἐπιδιεῖλεν Ιακωβ τὰ παιδία ἐπὶ Λειαν καὶ Ραχηλ καὶ τὰς δύο
  παιδίσκας <span style="color:#b00e23">(2)</span> καὶ ἐποίησεν τὰς δύο
  παιδίσκας καὶ τοὺς υἱοὺς αὐτῶν ἐν πρώτοις καὶ Λειαν καὶ τὰ παιδία αὐτῆς ὀπίσω
  καὶ Ραχηλ καὶ Ιωσηφ ἐσχάτους. <span style="color:#b00e23">(3)</span> αὐτὸς δὲ
  προῆλθεν ἔμπροσθεν αὐτῶν καὶ προσεκύνησεν ἐπὶ τὴν γῆν ἑπτάκις ἕως τοῦ ἐγγίσαι
  τοῦ ἀδελφοῦ αὐτοῦ. <span style="color:#b00e23">(4)</span> καὶ προσέδραμεν
  Ησαυ εἰς συνάντησιν αὐτῷ καὶ περιλαβὼν αὐτὸν ἐφίλησεν καὶ προσέπεσεν ἐπὶ τὸν
  τράχηλον αὐτοῦ, καὶ ἔκλαυσαν ἀμφότεροι. <span style=
  "color:#b00e23">(5)</span> καὶ ἀναβλέψας εἶδεν τὰς γυναῖκας καὶ τὰ παιδία καὶ
  εἶπεν Τί ταῦτά σοί ἐστιν; ὁ δὲ εἶπεν Τὰ παιδία, οἷς ἠλέησεν ὁ θεὸς τὸν παῖδά
  σου. <span style="color:#b00e23">(6)</span> καὶ προσήγγισαν αἱ παιδίσκαι καὶ
  τὰ τέκνα αὐτῶν καὶ προσεκύνησαν, <span style="color:#b00e23">(7)</span> καὶ
  προσήγγισεν Λεια καὶ τὰ τέκνα αὐτῆς καὶ προσεκύνησαν, καὶ μετὰ ταῦτα
  προσήγγισεν Ραχηλ καὶ Ιωσηφ καὶ προσεκύνησαν. <span style=
  "color:#b00e23">(8)</span> καὶ εἶπεν Τί ταῦτά σοί ἐστιν, πᾶσαι αἱ παρεμβολαὶ
  αὗται, αἷς ἀπήντηκα; ὁ δὲ εἶπεν ῞Ινα εὕρῃ ὁ παῖς σου χάριν ἐναντίον σου,
  κύριε. <span style="color:#b00e23">(9)</span> εἶπεν δὲ Ησαυ ῎Εστιν μοι πολλά,
  ἄδελφε· ἔστω σοι τὰ σά. <span style="color:#b00e23">(10)</span> εἶπεν δὲ
  Ιακωβ Εἰ εὕρηκα χάριν ἐναντίον σου, δέξαι τὰ δῶρα διὰ τῶν ἐμῶν χειρῶν· ἕνεκεν
  τούτου εἶδον τὸ πρόσωπόν σου, ὡς ἄν τις ἴδοι πρόσωπον θεοῦ, καὶ εὐδοκήσεις
  με· <span style="color:#b00e23">(11)</span> λαβὲ τὰς εὐλογίας μου, ἃς ἤνεγκά
  σοι, ὅτι ἠλέησέν με ὁ θεὸς καὶ ἔστιν μοι πάντα. καὶ ἐβιάσατο αὐτόν, καὶ
  ἔλαβεν. <span style="color:#b00e23">(12)</span> καὶ εἶπεν ᾿Απάραντες
  πορευσόμεθα ἐπ᾽ εὐθεῖαν. <span style="color:#b00e23">(13)</span> εἶπεν δὲ
  αὐτῷ ῾Ο κύριός μου γινώσκει ὅτι τὰ παιδία ἁπαλώτερα καὶ τὰ πρόβατα καὶ αἱ
  βόες λοχεύονται ἐπ᾽ ἐμέ· ἐὰν οὖν καταδιώξω αὐτοὺς ἡμέραν μίαν, ἀποθανοῦνται
  πάντα τὰ κτήνη. <span style="color:#b00e23">(14)</span> προελθέτω ὁ κύριός
  μου ἔμπροσθεν τοῦ παιδός, ἐγὼ δὲ ἐνισχύσω ἐν τῇ ὁδῷ κατὰ σχολὴν τῆς πορεύσεως
  τῆς ἐναντίον μου καὶ κατὰ πόδα τῶν παιδαρίων ἕως τοῦ με ἐλθεῖν πρὸς τὸν
  κύριόν μου εἰς Σηιρ. <span style="color:#b00e23">(15)</span> εἶπεν δὲ Ησαυ
  Καταλείψω μετὰ σοῦ ἀπὸ τοῦ λαοῦ τοῦ μετ᾽ ἐμοῦ. ὁ δὲ εἶπεν ῞Ινα τί τοῦτο;
  ἱκανὸν ὅτι εὗρον χάριν ἐναντίον σου, κύριε. <span style=
  "color:#b00e23">(16)</span> ἀπέστρεψεν δὲ Ησαυ ἐν τῇ ἡμέρᾳ ἐκείνῃ εἰς τὴν
  ὁδὸν αὐτοῦ εἰς Σηιρ. <span style="color:#b00e23">(17)</span> Καὶ Ιακωβ
  ἀπαίρει εἰς Σκηνάς· καὶ ἐποίησεν ἑαυτῷ ἐκεῖ οἰκίας καὶ τοῖς κτήνεσιν αὐτοῦ
  ἐποίησεν σκηνάς· διὰ τοῦτο ἐκάλεσεν τὸ ὄνομα τοῦ τόπου ἐκείνου Σκηναί.
  <span style="color:#b00e23">(18)</span> καὶ ἦλθεν Ιακωβ εἰς Σαλημ πόλιν
  Σικιμων, ἥ ἐστιν ἐν γῇ Χανααν, ὅτε ἦλθεν ἐκ τῆς Μεσοποταμίας Συρίας, καὶ
  παρενέβαλεν κατὰ πρόσωπον τῆς πόλεως. <span style="color:#b00e23">(19)</span>
  καὶ ἐκτήσατο τὴν μερίδα τοῦ ἀγροῦ, οὗ ἔστησεν ἐκεῖ τὴν σκηνὴν αὐτοῦ, παρὰ
  Εμμωρ πατρὸς Συχεμ ἑκατὸν ἀμνῶν <span style="color:#b00e23">(20)</span> καὶ
  ἔστησεν ἐκεῖ θυσιαστήριον καὶ ἐπεκαλέσατο τὸν θεὸν Ισραηλ.
  <h3 id="genesis34">34</h3><span style="color:#b00e23">(1)</span> ᾿Εξῆλθεν δὲ
  Δινα ἡ θυγάτηρ Λειας, ἣν ἔτεκεν τῷ Ιακωβ, καταμαθεῖν τὰς θυγατέρας τῶν
  ἐγχωρίων. <span style="color:#b00e23">(2)</span> καὶ εἶδεν αὐτὴν Συχεμ ὁ υἱὸς
  Εμμωρ ὁ Χορραῖος ὁ ἄρχων τῆς γῆς καὶ λαβὼν αὐτὴν ἐκοιμήθη μετ᾽ αὐτῆς καὶ
  ἐταπείνωσεν αὐτήν. <span style="color:#b00e23">(3)</span> καὶ προσέσχεν τῇ
  ψυχῇ Δινας τῆς θυγατρὸς Ιακωβ καὶ ἠγάπησεν τὴν παρθένον καὶ ἐλάλησεν κατὰ τὴν
  διάνοιαν τῆς παρθένου αὐτῇ. <span style="color:#b00e23">(4)</span> εἶπεν δὲ
  Συχεμ πρὸς Εμμωρ τὸν πατέρα αὐτοῦ λέγων Λαβέ μοι τὴν παιδίσκην ταύτην εἰς
  γυναῖκα. <span style="color:#b00e23">(5)</span> Ιακωβ δὲ ἤκουσεν ὅτι ἐμίανεν
  ὁ υἱὸς Εμμωρ Διναν τὴν θυγατέρα αὐτοῦ· οἱ δὲ υἱοὶ αὐτοῦ ἦσαν μετὰ τῶν κτηνῶν
  αὐτοῦ ἐν τῷ πεδίῳ, παρεσιώπησεν δὲ Ιακωβ ἕως τοῦ ἐλθεῖν αὐτούς. <span style=
  "color:#b00e23">(6)</span> ἐξῆλθεν δὲ Εμμωρ ὁ πατὴρ Συχεμ πρὸς Ιακωβ λαλῆσαι
  αὐτῷ. <span style="color:#b00e23">(7)</span> οἱ δὲ υἱοὶ Ιακωβ ἦλθον ἐκ τοῦ
  πεδίου· ὡς δὲ ἤκουσαν, κατενύχθησαν οἱ ἄνδρες, καὶ λυπηρὸν ἦν αὐτοῖς σφόδρα
  ὅτι ἄσχημον ἐποίησεν ἐν Ισραηλ κοιμηθεὶς μετὰ τῆς θυγατρὸς Ιακωβ, καὶ οὐχ
  οὕτως ἔσται. <span style="color:#b00e23">(8)</span> καὶ ἐλάλησεν Εμμωρ αὐτοῖς
  λέγων Συχεμ ὁ υἱός μου προείλατο τῇ ψυχῇ τὴν θυγατέρα ὑμῶν· δότε οὖν αὐτὴν
  αὐτῷ γυναῖκα. <span style="color:#b00e23">(9)</span> ἐπιγαμβρεύσασθε ἡμῖν·
  τὰς θυγατέρας ὑμῶν δότε ἡμῖν καὶ τὰς θυγατέρας ἡμῶν λάβετε τοῖς υἱοῖς ὑμῶν.
  <span style="color:#b00e23">(10)</span> καὶ ἐν ἡμῖν κατοικεῖτε, καὶ ἡ γῆ ἰδοὺ
  πλατεῖα ἐναντίον ὑμῶν· κατοικεῖτε καὶ ἐμπορεύεσθε ἐπ᾽ αὐτῆς καὶ ἐγκτήσασθε ἐν
  αὐτῇ. <span style="color:#b00e23">(11)</span> εἶπεν δὲ Συχεμ πρὸς τὸν πατέρα
  αὐτῆς καὶ πρὸς τοὺς ἀδελφοὺς αὐτῆς Εὕροιμι χάριν ἐναντίον ὑμῶν, καὶ ὃ ἐὰν
  εἴπητε, δώσομεν. <span style="color:#b00e23">(12)</span> πληθύνατε τὴν φερνὴν
  σφόδρα, καὶ δώσω, καθότι ἂν εἴπητέ μοι, καὶ δώσετέ μοι τὴν παῖδα ταύτην εἰς
  γυναῖκα. <span style="color:#b00e23">(13)</span> ἀπεκρίθησαν δὲ οἱ υἱοὶ Ιακωβ
  τῷ Συχεμ καὶ Εμμωρ τῷ πατρὶ αὐτοῦ μετὰ δόλου καὶ ἐλάλησαν αὐτοῖς, ὅτι ἐμίαναν
  Διναν τὴν ἀδελφὴν αὐτῶν, <span style="color:#b00e23">(14)</span> καὶ εἶπαν
  αὐτοῖς Συμεων καὶ Λευι οἱ ἀδελφοὶ Δινας υἱοὶ δὲ Λειας Οὐ δυνησόμεθα ποιῆσαι
  τὸ ῥῆμα τοῦτο, δοῦναι τὴν ἀδελφὴν ἡμῶν ἀνθρώπῳ, ὃς ἔχει ἀκροβυστίαν· ἔστιν
  γὰρ ὄνειδος ἡμῖν. <span style="color:#b00e23">(15)</span> ἐν τούτῳ
  ὁμοιωθησόμεθα ὑμῖν καὶ κατοικήσομεν ἐν ὑμῖν, ἐὰν γένησθε ὡς ἡμεῖς καὶ ὑμεῖς
  ἐν τῷ περιτμηθῆναι ὑμῶν πᾶν ἀρσενικόν, <span style=
  "color:#b00e23">(16)</span> καὶ δώσομεν τὰς θυγατέρας ἡμῶν ὑμῖν καὶ ἀπὸ τῶν
  θυγατέρων ὑμῶν λημψόμεθα ἡμῖν γυναῖκας καὶ οἰκήσομεν παρ᾽ ὑμῖν καὶ ἐσόμεθα ὡς
  γένος ἕν. <span style="color:#b00e23">(17)</span> ἐὰν δὲ μὴ εἰσακούσητε ἡμῶν
  τοῦ περιτέμνεσθαι, λαβόντες τὰς θυγατέρας ἡμῶν ἀπελευσόμεθα. <span style=
  "color:#b00e23">(18)</span> καὶ ἤρεσαν οἱ λόγοι ἐναντίον Εμμωρ καὶ ἐναντίον
  Συχεμ τοῦ υἱοῦ Εμμωρ. <span style="color:#b00e23">(19)</span> καὶ οὐκ
  ἐχρόνισεν ὁ νεανίσκος τοῦ ποιῆσαι τὸ ῥῆμα τοῦτο· ἐνέκειτο γὰρ τῇ θυγατρὶ
  Ιακωβ· αὐτὸς δὲ ἦν ἐνδοξότατος πάντων τῶν ἐν τῷ οἴκῳ τοῦ πατρὸς αὐτοῦ.
  <span style="color:#b00e23">(20)</span> ἦλθεν δὲ Εμμωρ καὶ Συχεμ ὁ υἱὸς αὐτοῦ
  πρὸς τὴν πύλην τῆς πόλεως αὐτῶν καὶ ἐλάλησαν πρὸς τοὺς ἄνδρας τῆς πόλεως
  αὐτῶν λέγοντες <span style="color:#b00e23">(21)</span> Οἱ ἄνθρωποι οὗτοι
  εἰρηνικοί εἰσιν μεθ᾽ ἡμῶν· οἰκείτωσαν ἐπὶ τῆς γῆς καὶ ἐμπορευέσθωσαν αὐτήν, ἡ
  δὲ γῆ ἰδοὺ πλατεῖα ἐναντίον αὐτῶν. τὰς θυγατέρας αὐτῶν λημψόμεθα ἡμῖν
  γυναῖκας καὶ τὰς θυγατέρας ἡμῶν δώσομεν αὐτοῖς. <span style=
  "color:#b00e23">(22)</span> μόνον ἐν τούτῳ ὁμοιωθήσονται ἡμῖν οἱ ἄνθρωποι τοῦ
  κατοικεῖν μεθ᾽ ἡμῶν ὥστε εἶναι λαὸν ἕνα, ἐν τῷ περιτέμνεσθαι ἡμῶν πᾶν
  ἀρσενικόν, καθὰ καὶ αὐτοὶ περιτέτμηνται. <span style=
  "color:#b00e23">(23)</span> καὶ τὰ κτήνη αὐτῶν καὶ τὰ ὑπάρχοντα αὐτῶν καὶ τὰ
  τετράποδα οὐχ ἡμῶν ἔσται; μόνον ἐν τούτῳ ὁμοιωθῶμεν αὐτοῖς, καὶ οἰκήσουσιν
  μεθ᾽ ἡμῶν. <span style="color:#b00e23">(24)</span> καὶ εἰσήκουσαν Εμμωρ καὶ
  Συχεμ τοῦ υἱοῦ αὐτοῦ πάντες οἱ ἐκπορευόμενοι τὴν πύλην τῆς πόλεως αὐτῶν καὶ
  περιετέμοντο τὴν σάρκα τῆς ἀκροβυστίας αὐτῶν, πᾶς ἄρσην. <span style=
  "color:#b00e23">(25)</span> ἐγένετο δὲ ἐν τῇ ἡμέρᾳ τῇ τρίτῃ, ὅτε ἦσαν ἐν τῷ
  πόνῳ, ἔλαβον οἱ δύο υἱοὶ Ιακωβ Συμεων καὶ Λευι οἱ ἀδελφοὶ Δινας ἕκαστος τὴν
  μάχαιραν αὐτοῦ καὶ εἰσῆλθον εἰς τὴν πόλιν ἀσφαλῶς καὶ ἀπέκτειναν πᾶν
  ἀρσενικόν· <span style="color:#b00e23">(26)</span> τόν τε Εμμωρ καὶ Συχεμ τὸν
  υἱὸν αὐτοῦ ἀπέκτειναν ἐν στόματι μαχαίρας καὶ ἔλαβον τὴν Διναν ἐκ τοῦ οἴκου
  τοῦ Συχεμ καὶ ἐξῆλθον. <span style="color:#b00e23">(27)</span> οἱ δὲ υἱοὶ
  Ιακωβ εἰσῆλθον ἐπὶ τοὺς τραυματίας καὶ διήρπασαν τὴν πόλιν, ἐν ᾗ ἐμίαναν
  Διναν τὴν ἀδελφὴν αὐτῶν, <span style="color:#b00e23">(28)</span> καὶ τὰ
  πρόβατα αὐτῶν καὶ τοὺς βόας αὐτῶν καὶ τοὺς ὄνους αὐτῶν, ὅσα τε ἦν ἐν τῇ πόλει
  καὶ ὅσα ἦν ἐν τῷ πεδίῳ, ἔλαβον. <span style="color:#b00e23">(29)</span> καὶ
  πάντα τὰ σώματα αὐτῶν καὶ πᾶσαν τὴν ἀποσκευὴν αὐτῶν καὶ τὰς γυναῖκας αὐτῶν
  ᾐχμαλώτευσαν, καὶ διήρπασαν ὅσα τε ἦν ἐν τῇ πόλει καὶ ὅσα ἦν ἐν ταῖς οἰκίαις.
  <span style="color:#b00e23">(30)</span> εἶπεν δὲ Ιακωβ Συμεων καὶ Λευι
  Μισητόν με πεποιήκατε ὥστε πονηρόν με εἶναι πᾶσιν τοῖς κατοικοῦσιν τὴν γῆν,
  ἔν τε τοῖς Χαναναίοις καὶ τοῖς Φερεζαίοις· ἐγὼ δὲ ὀλιγοστός εἰμι ἐν ἀριθμῷ,
  καὶ συναχθέντες ἐπ᾽ ἐμὲ συγκόψουσίν με, καὶ ἐκτριβήσομαι ἐγὼ καὶ ὁ οἶκός μου.
  <span style="color:#b00e23">(31)</span> οἱ δὲ εἶπαν ᾿Αλλ᾽ ὡσεὶ πόρνῃ
  χρήσωνται τῇ ἀδελφῇ ἡμῶν;
  <h3 id="genesis35">35</h3><span style="color:#b00e23">(1)</span> Εἶπεν δὲ ὁ
  θεὸς πρὸς Ιακωβ ᾿Αναστὰς ἀνάβηθι εἰς τὸν τόπον Βαιθηλ καὶ οἴκει ἐκεῖ καὶ
  ποίησον ἐκεῖ θυσιαστήριον τῷ θεῷ τῷ ὀφθέντι σοι ἐν τῷ ἀποδιδράσκειν σε ἀπὸ
  προσώπου Ησαυ τοῦ ἀδελφοῦ σου. <span style="color:#b00e23">(2)</span> εἶπεν
  δὲ Ιακωβ τῷ οἴκῳ αὐτοῦ καὶ πᾶσιν τοῖς μετ᾽ αὐτοῦ ῎Αρατε τοὺς θεοὺς τοὺς
  ἀλλοτρίους τοὺς μεθ᾽ ὑμῶν ἐκ μέσου ὑμῶν καὶ καθαρίσασθε καὶ ἀλλάξατε τὰς
  στολὰς ὑμῶν, <span style="color:#b00e23">(3)</span> καὶ ἀναστάντες ἀναβῶμεν
  εἰς Βαιθηλ καὶ ποιήσωμεν ἐκεῖ θυσιαστήριον τῷ θεῷ τῷ ἐπακούσαντί μοι ἐν ἡμέρᾳ
  θλίψεως, ὃς ἦν μετ᾽ ἐμοῦ καὶ διέσωσέν με ἐν τῇ ὁδῷ, ᾗ ἐπορεύθην. <span style=
  "color:#b00e23">(4)</span> καὶ ἔδωκαν τῷ Ιακωβ τοὺς θεοὺς τοὺς ἀλλοτρίους, οἳ
  ἦσαν ἐν ταῖς χερσὶν αὐτῶν, καὶ τὰ ἐνώτια τὰ ἐν τοῖς ὠσὶν αὐτῶν, καὶ
  κατέκρυψεν αὐτὰ Ιακωβ ὑπὸ τὴν τερέμινθον τὴν ἐν Σικιμοις καὶ ἀπώλεσεν αὐτὰ
  ἕως τῆς σήμερον ἡμέρας. <span style="color:#b00e23">(5)</span> καὶ ἐξῆρεν
  Ισραηλ ἐκ Σικιμων, καὶ ἐγένετο φόβος θεοῦ ἐπὶ τὰς πόλεις τὰς κύκλῳ αὐτῶν, καὶ
  οὐ κατεδίωξαν ὀπίσω τῶν υἱῶν Ισραηλ. <span style="color:#b00e23">(6)</span>
  ἦλθεν δὲ Ιακωβ εἰς Λουζα, ἥ ἐστιν ἐν γῇ Χανααν, ἥ ἐστιν Βαιθηλ, αὐτὸς καὶ πᾶς
  ὁ λαός, ὃς ἦν μετ᾽ αὐτοῦ. <span style="color:#b00e23">(7)</span> καὶ
  ᾠκοδόμησεν ἐκεῖ θυσιαστήριον καὶ ἐκάλεσεν τὸ ὄνομα τοῦ τόπου Βαιθηλ· ἐκεῖ γὰρ
  ἐπεφάνη αὐτῷ ὁ θεὸς ἐν τῷ ἀποδιδράσκειν αὐτὸν ἀπὸ προσώπου Ησαυ τοῦ ἀδελφοῦ
  αὐτοῦ. <span style="color:#b00e23">(8)</span> ἀπέθανεν δὲ Δεββωρα ἡ τροφὸς
  Ρεβεκκας κατώτερον Βαιθηλ ὑπὸ τὴν βάλανον, καὶ ἐκάλεσεν Ιακωβ τὸ ὄνομα αὐτῆς
  Βάλανος πένθους. <span style="color:#b00e23">(9)</span> ῎Ωφθη δὲ ὁ θεὸς Ιακωβ
  ἔτι ἐν Λουζα, ὅτε παρεγένετο ἐκ Μεσοποταμίας τῆς Συρίας, καὶ ηὐλόγησεν αὐτὸν
  ὁ θεός. <span style="color:#b00e23">(10)</span> καὶ εἶπεν αὐτῷ ὁ θεός Τὸ
  ὄνομά σου Ιακωβ· οὐ κληθήσεται ἔτι Ιακωβ, ἀλλ᾽ Ισραηλ ἔσται τὸ ὄνομά σου.
  <span style="color:#b00e23">(11)</span> εἶπεν δὲ αὐτῷ ὁ θεός ᾿Εγὼ ὁ θεός σου·
  αὐξάνου καὶ πληθύνου· ἔθνη καὶ συναγωγαὶ ἐθνῶν ἔσονται ἐκ σοῦ, καὶ βασιλεῖς
  ἐκ τῆς ὀσφύος σου ἐξελεύσονται. <span style="color:#b00e23">(12)</span> καὶ
  τὴν γῆν, ἣν δέδωκα Αβρααμ καὶ Ισαακ, σοὶ δέδωκα αὐτήν· σοὶ ἔσται, καὶ τῷ
  σπέρματί σου μετὰ σὲ δώσω τὴν γῆν ταύτην. <span style=
  "color:#b00e23">(13)</span> ἀνέβη δὲ ὁ θεὸς ἀπ᾽ αὐτοῦ ἐκ τοῦ τόπου, οὗ
  ἐλάλησεν μετ᾽ αὐτοῦ. <span style="color:#b00e23">(14)</span> καὶ ἔστησεν
  Ιακωβ στήλην ἐν τῷ τόπῳ, ᾧ ἐλάλησεν μετ᾽ αὐτοῦ, στήλην λιθίνην, καὶ ἔσπεισεν
  ἐπ᾽ αὐτὴν σπονδὴν καὶ ἐπέχεεν ἐπ᾽ αὐτὴν ἔλαιον. <span style=
  "color:#b00e23">(15)</span> καὶ ἐκάλεσεν Ιακωβ τὸ ὄνομα τοῦ τόπου, ἐν ᾧ
  ἐλάλησεν μετ᾽ αὐτοῦ ἐκεῖ ὁ θεός, Βαιθηλ. <span style=
  "color:#b00e23">(16)</span> ᾿Απάρας δὲ Ιακωβ ἐκ Βαιθηλ ἔπηξεν τὴν σκηνὴν
  αὐτοῦ ἐπέκεινα τοῦ πύργου Γαδερ. ἐγένετο δὲ ἡνίκα ἤγγισεν χαβραθα εἰς γῆν
  ἐλθεῖν Εφραθα, ἔτεκεν Ραχηλ καὶ ἐδυστόκησεν ἐν τῷ τοκετῷ. <span style=
  "color:#b00e23">(17)</span> ἐγένετο δὲ ἐν τῷ σκληρῶς αὐτὴν τίκτειν εἶπεν αὐτῇ
  ἡ μαῖα Θάρσει, καὶ γὰρ οὗτός σοί ἐστιν υἱός. <span style=
  "color:#b00e23">(18)</span> ἐγένετο δὲ ἐν τῷ ἀφιέναι αὐτὴν τὴν ψυχήν—
  ἀπέθνῃσκεν γάρ— ἐκάλεσεν τὸ ὄνομα αὐτοῦ Υἱὸς ὀδύνης μου· ὁ δὲ πατὴρ ἐκάλεσεν
  αὐτὸν Βενιαμιν. <span style="color:#b00e23">(19)</span> ἀπέθανεν δὲ Ραχηλ καὶ
  ἐτάφη ἐν τῇ ὁδῷ Εφραθα (αὕτη ἐστὶν Βηθλεεμ). <span style=
  "color:#b00e23">(20)</span> καὶ ἔστησεν Ιακωβ στήλην ἐπὶ τοῦ μνημείου αὐτῆς·
  αὕτη ἐστὶν στήλη μνημείου Ραχηλ ἕως τῆς σήμερον ἡμέρας. <span style=
  "color:#b00e23">(21)</span> ᾿Εγένετο δὲ ἡνίκα κατῴκησεν Ισραηλ ἐν τῇ γῇ
  ἐκείνῃ, ἐπορεύθη Ρουβην καὶ ἐκοιμήθη μετὰ Βαλλας τῆς παλλακῆς τοῦ πατρὸς
  αὐτοῦ· καὶ ἤκουσεν Ισραηλ, καὶ πονηρὸν ἐφάνη ἐναντίον αὐτοῦ. <span style=
  "color:#b00e23">(22)</span> ῏Ησαν δὲ οἱ υἱοὶ Ιακωβ δώδεκα. <span style=
  "color:#b00e23">(23)</span> υἱοὶ Λειας· πρωτότοκος Ιακωβ Ρουβην, Συμεων,
  Λευι, Ιουδας, Ισσαχαρ, Ζαβουλων. <span style="color:#b00e23">(24)</span> υἱοὶ
  δὲ Ραχηλ· Ιωσηφ καὶ Βενιαμιν. <span style="color:#b00e23">(25)</span> υἱοὶ δὲ
  Βαλλας παιδίσκης Ραχηλ· Δαν καὶ Νεφθαλι. <span style=
  "color:#b00e23">(26)</span> υἱοὶ δὲ Ζελφας παιδίσκης Λειας· Γαδ καὶ Ασηρ.
  οὗτοι υἱοὶ Ιακωβ, οἳ ἐγένοντο αὐτῷ ἐν Μεσοποταμίᾳ τῆς Συρίας <span style=
  "color:#b00e23">(27)</span> ῏Ηλθεν δὲ Ιακωβ πρὸς Ισαακ τὸν πατέρα αὐτοῦ εἰς
  Μαμβρη εἰς πόλιν τοῦ πεδίου (αὕτη ἐστὶν Χεβρων) ἐν γῇ Χανααν, οὗ παρῴκησεν
  Αβρααμ καὶ Ισαακ. <span style="color:#b00e23">(28)</span> ἐγένοντο δὲ αἱ
  ἡμέραι Ισαακ, ἃς ἔζησεν, ἔτη ἑκατὸν ὀγδοήκοντα· <span style=
  "color:#b00e23">(29)</span> καὶ ἐκλιπὼν ἀπέθανεν καὶ προσετέθη πρὸς τὸ γένος
  αὐτοῦ πρεσβύτερος καὶ πλήρης ἡμερῶν, καὶ ἔθαψαν αὐτὸν Ησαυ καὶ Ιακωβ οἱ υἱοὶ
  αὐτοῦ.
  <h3 id="genesis36">36</h3><span style="color:#b00e23">(1)</span> Αὗται δὲ αἱ
  γενέσεις Ησαυ (αὐτός ἐστιν Εδωμ); <span style="color:#b00e23">(2)</span> Ησαυ
  δὲ ἔλαβεν γυναῖκας ἑαυτῷ ἀπὸ τῶν θυγατέρων τῶν Χαναναίων, τὴν Αδα θυγατέρα
  Αιλων τοῦ Χετταίου καὶ τὴν Ελιβεμα θυγατέρα Ανα τοῦ υἱοῦ Σεβεγων τοῦ Ευαίου
  <span style="color:#b00e23">(3)</span> καὶ τὴν Βασεμμαθ θυγατέρα Ισμαηλ
  ἀδελφὴν Ναβαιωθ. <span style="color:#b00e23">(4)</span> ἔτεκεν δὲ Αδα τῷ Ησαυ
  τὸν Ελιφας, καὶ Βασεμμαθ ἔτεκεν τὸν Ραγουηλ, <span style=
  "color:#b00e23">(5)</span> καὶ Ελιβεμα ἔτεκεν τὸν Ιεους καὶ τὸν Ιεγλομ καὶ
  τὸν Κορε· οὗτοι υἱοὶ Ησαυ, οἳ ἐγένοντο αὐτῷ ἐν γῇ Χανααν. <span style=
  "color:#b00e23">(6)</span> ἔλαβεν δὲ Ησαυ τὰς γυναῖκας αὐτοῦ καὶ τοὺς υἱοὺς
  καὶ τὰς θυγατέρας καὶ πάντα τὰ σώματα τοῦ οἴκου αὐτοῦ καὶ πάντα τὰ ὑπάρχοντα
  καὶ πάντα τὰ κτήνη καὶ πάντα, ὅσα ἐκτήσατο καὶ ὅσα περιεποιήσατο ἐν γῇ
  Χανααν, καὶ ἐπορεύθη ἐκ γῆς Χανααν ἀπὸ προσώπου Ιακωβ τοῦ ἀδελφοῦ αὐτοῦ·
  <span style="color:#b00e23">(7)</span> ἦν γὰρ αὐτῶν τὰ ὑπάρχοντα πολλὰ τοῦ
  οἰκεῖν ἅμα, καὶ οὐκ ἐδύνατο ἡ γῆ τῆς παροικήσεως αὐτῶν φέρειν αὐτοὺς ἀπὸ τοῦ
  πλήθους τῶν ὑπαρχόντων αὐτῶν. <span style="color:#b00e23">(8)</span> ᾤκησεν
  δὲ Ησαυ ἐν τῷ ὄρει Σηιρ (Ησαυ αὐτός ἐστιν Εδωμ). <span style=
  "color:#b00e23">(9)</span> Αὗται δὲ αἱ γενέσεις Ησαυ πατρὸς Εδωμ ἐν τῷ ὄρει
  Σηιρ, <span style="color:#b00e23">(10)</span> καὶ ταῦτα τὰ ὀνόματα τῶν υἱῶν
  Ησαυ· Ελιφας υἱὸς Αδας γυναικὸς Ησαυ καὶ Ραγουηλ υἱὸς Βασεμμαθ γυναικὸς Ησαυ.
  <span style="color:#b00e23">(11)</span> ἐγένοντο δὲ υἱοὶ Ελιφας· Θαιμαν,
  Ωμαρ, Σωφαρ, Γοθομ καὶ Κενεζ· <span style="color:#b00e23">(12)</span> Θαμνα
  δὲ ἦν παλλακὴ Ελιφας τοῦ υἱοῦ Ησαυ καὶ ἔτεκεν τῷ Ελιφας τὸν Αμαληκ· οὗτοι
  υἱοὶ Αδας γυναικὸς Ησαυ. <span style="color:#b00e23">(13)</span> οὗτοι δὲ
  υἱοὶ Ραγουηλ· Ναχοθ, Ζαρε, Σομε καὶ Μοζε· οὗτοι ἦσαν υἱοὶ Βασεμμαθ γυναικὸς
  Ησαυ. <span style="color:#b00e23">(14)</span> οὗτοι δὲ ἦσαν υἱοὶ Ελιβεμας
  θυγατρὸς Ανα τοῦ υἱοῦ Σεβεγων, γυναικὸς Ησαυ· ἔτεκεν δὲ τῷ Ησαυ τὸν Ιεους καὶ
  τὸν Ιεγλομ καὶ τὸν Κορε.— <span style="color:#b00e23">(15)</span> οὗτοι
  ἡγεμόνες υἱοὶ Ησαυ· υἱοὶ Ελιφας πρωτοτόκου Ησαυ· ἡγεμὼν Θαιμαν, ἡγεμὼν Ωμαρ,
  ἡγεμὼν Σωφαρ, ἡγεμὼν Κενεζ, <span style="color:#b00e23">(16)</span> ἡγεμὼν
  Κορε, ἡγεμὼν Γοθομ, ἡγεμὼν Αμαληκ· οὗτοι ἡγεμόνες Ελιφας ἐν γῇ Ιδουμαίᾳ·
  οὗτοι υἱοὶ Αδας. <span style="color:#b00e23">(17)</span> καὶ οὗτοι υἱοὶ
  Ραγουηλ υἱοῦ Ησαυ· ἡγεμὼν Ναχοθ, ἡγεμὼν Ζαρε, ἡγεμὼν Σομε, ἡγεμὼν Μοζε· οὗτοι
  ἡγεμόνες Ραγουηλ ἐν γῇ Εδωμ· οὗτοι υἱοὶ Βασεμμαθ γυναικὸς Ησαυ. <span style=
  "color:#b00e23">(18)</span> οὗτοι δὲ υἱοὶ Ελιβεμας γυναικὸς Ησαυ· ἡγεμὼν
  Ιεους, ἡγεμὼν Ιεγλομ, ἡγεμὼν Κορε· οὗτοι ἡγεμόνες Ελιβεμας.— <span style=
  "color:#b00e23">(19)</span> οὗτοι υἱοὶ Ησαυ, καὶ οὗτοι ἡγεμόνες αὐτῶν. οὗτοί
  εἰσιν υἱοὶ Εδωμ. <span style="color:#b00e23">(20)</span> Οὗτοι δὲ υἱοὶ Σηιρ
  τοῦ Χορραίου τοῦ κατοικοῦντος τὴν γῆν· Λωταν, Σωβαλ, Σεβεγων, Ανα
  <span style="color:#b00e23">(21)</span> καὶ Δησων καὶ Ασαρ καὶ Ρισων· οὗτοι
  ἡγεμόνες τοῦ Χορραίου τοῦ υἱοῦ Σηιρ ἐν τῇ γῇ Εδωμ. <span style=
  "color:#b00e23">(22)</span> ἐγένοντο δὲ υἱοὶ Λωταν· Χορρι καὶ Αιμαν· ἀδελφὴ
  δὲ Λωταν Θαμνα. <span style="color:#b00e23">(23)</span> οὗτοι δὲ υἱοὶ Σωβαλ·
  Γωλων καὶ Μαναχαθ καὶ Γαιβηλ, Σωφ καὶ Ωμαν. <span style=
  "color:#b00e23">(24)</span> καὶ οὗτοι υἱοὶ Σεβεγων· Αιε καὶ Ωναν· οὗτός ἐστιν
  ὁ Ωνας, ὃς εὗρεν τὸν Ιαμιν ἐν τῇ ἐρήμῳ, ὅτε ἔνεμεν τὰ ὑποζύγια Σεβεγων τοῦ
  πατρὸς αὐτοῦ. <span style="color:#b00e23">(25)</span> οὗτοι δὲ υἱοὶ Ανα·
  Δησων· καὶ Ελιβεμα θυγάτηρ Ανα. <span style="color:#b00e23">(26)</span> οὗτοι
  δὲ υἱοὶ Δησων· Αμαδα καὶ Ασβαν καὶ Ιεθραν καὶ Χαρραν. <span style=
  "color:#b00e23">(27)</span> οὗτοι δὲ υἱοὶ Ασαρ· Βαλααν καὶ Ζουκαμ καὶ Ιωυκαμ
  καὶ Ουκαν. <span style="color:#b00e23">(28)</span> οὗτοι δὲ υἱοὶ Ρισων· Ως
  καὶ Αραμ.— <span style="color:#b00e23">(29)</span> οὗτοι ἡγεμόνες Χορρι·
  ἡγεμὼν Λωταν, ἡγεμὼν Σωβαλ, ἡγεμὼν Σεβεγων, ἡγεμὼν Ανα, <span style=
  "color:#b00e23">(30)</span> ἡγεμὼν Δησων, ἡγεμὼν Ασαρ, ἡγεμὼν Ρισων. οὗτοι
  ἡγεμόνες Χορρι ἐν ταῖς ἡγεμονίαις αὐτῶν ἐν γῇ Εδωμ. <span style=
  "color:#b00e23">(31)</span> Καὶ οὗτοι οἱ βασιλεῖς οἱ βασιλεύσαντες ἐν Εδωμ
  πρὸ τοῦ βασιλεῦσαι βασιλέα ἐν Ισραηλ. <span style="color:#b00e23">(32)</span>
  καὶ ἐβασίλευσεν ἐν Εδωμ Βαλακ υἱὸς τοῦ Βεωρ, καὶ ὄνομα τῇ πόλει αὐτοῦ
  Δενναβα. <span style="color:#b00e23">(33)</span> ἀπέθανεν δὲ Βαλακ, καὶ
  ἐβασίλευσεν ἀντ᾽ αὐτοῦ Ιωβαβ υἱὸς Ζαρα ἐκ Βοσορρας. <span style=
  "color:#b00e23">(34)</span> ἀπέθανεν δὲ Ιωβαβ, καὶ ἐβασίλευσεν ἀντ᾽ αὐτοῦ
  Ασομ ἐκ τῆς γῆς Θαιμανων. <span style="color:#b00e23">(35)</span> ἀπέθανεν δὲ
  Ασομ, καὶ ἐβασίλευσεν ἀντ᾽ αὐτοῦ Αδαδ υἱὸς Βαραδ ὁ ἐκκόψας Μαδιαμ ἐν τῷ πεδίῳ
  Μωαβ, καὶ ὄνομα τῇ πόλει αὐτοῦ Γεθθαιμ. <span style=
  "color:#b00e23">(36)</span> ἀπέθανεν δὲ Αδαδ, καὶ ἐβασίλευσεν ἀντ᾽ αὐτοῦ
  Σαμαλα ἐκ Μασεκκας. <span style="color:#b00e23">(37)</span> ἀπέθανεν δὲ
  Σαμαλα, καὶ ἐβασίλευσεν ἀντ᾽ αὐτοῦ Σαουλ ἐκ Ροωβωθ τῆς παρὰ ποταμόν.
  <span style="color:#b00e23">(38)</span> ἀπέθανεν δὲ Σαουλ, καὶ ἐβασίλευσεν
  ἀντ᾽ αὐτοῦ Βαλαεννων υἱὸς Αχοβωρ. <span style="color:#b00e23">(39)</span>
  ἀπέθανεν δὲ Βαλαεννων υἱὸς Αχοβωρ, καὶ ἐβασίλευσεν ἀντ᾽ αὐτοῦ Αραδ υἱὸς
  Βαραδ, καὶ ὄνομα τῇ πόλει αὐτοῦ Φογωρ, ὄνομα δὲ τῇ γυναικὶ αὐτοῦ Μαιτεβεηλ
  θυγάτηρ Ματραιθ υἱοῦ Μαιζοοβ. <span style="color:#b00e23">(40)</span> Ταῦτα
  τὰ ὀνόματα τῶν ἡγεμόνων Ησαυ ἐν ταῖς φυλαῖς αὐτῶν κατὰ τόπον αὐτῶν, ἐν ταῖς
  χώραις αὐτῶν καὶ ἐν τοῖς ἔθνεσιν αὐτῶν· ἡγεμὼν Θαμνα, ἡγεμὼν Γωλα, ἡγεμὼν
  Ιεθερ, <span style="color:#b00e23">(41)</span> ἡγεμὼν Ελιβεμας, ἡγεμὼν Ηλας,
  ἡγεμὼν Φινων, <span style="color:#b00e23">(42)</span> ἡγεμὼν Κενεζ, ἡγεμὼν
  Θαιμαν, ἡγεμὼν Μαζαρ, <span style="color:#b00e23">(43)</span> ἡγεμὼν
  Μεγεδιηλ, ἡγεμὼν Ζαφωιμ. οὗτοι ἡγεμόνες Εδωμ ἐν ταῖς κατῳκοδομημέναις ἐν τῇ
  γῇ τῆς κτήσεως αὐτῶν. Οὗτος Ησαυ πατὴρ Εδωμ.
  <h3 id="genesis37">37</h3><span style="color:#b00e23">(1)</span> Κατῴκει δὲ
  Ιακωβ ἐν τῇ γῇ, οὗ παρῴκησεν ὁ πατὴρ αὐτοῦ, ἐν γῇ Χανααν. <span style=
  "color:#b00e23">(2)</span> αὗται δὲ αἱ γενέσεις Ιακωβ· Ιωσηφ δέκα ἑπτὰ ἐτῶν
  ἦν ποιμαίνων μετὰ τῶν ἀδελφῶν αὐτοῦ τὰ πρόβατα ὢν νέος, μετὰ τῶν υἱῶν Βαλλας
  καὶ μετὰ τῶν υἱῶν Ζελφας τῶν γυναικῶν τοῦ πατρὸς αὐτοῦ· κατήνεγκεν δὲ Ιωσηφ
  ψόγον πονηρὸν πρὸς Ισραηλ τὸν πατέρα αὐτῶν. <span style=
  "color:#b00e23">(3)</span> Ιακωβ δὲ ἠγάπα τὸν Ιωσηφ παρὰ πάντας τοὺς υἱοὺς
  αὐτοῦ, ὅτι υἱὸς γήρους ἦν αὐτῷ· ἐποίησεν δὲ αὐτῷ χιτῶνα ποικίλον.
  <span style="color:#b00e23">(4)</span> ἰδόντες δὲ οἱ ἀδελφοὶ αὐτοῦ ὅτι αὐτὸν
  ὁ πατὴρ φιλεῖ ἐκ πάντων τῶν υἱῶν αὐτοῦ, ἐμίσησαν αὐτὸν καὶ οὐκ ἐδύναντο
  λαλεῖν αὐτῷ οὐδὲν εἰρηνικόν. <span style="color:#b00e23">(5)</span>
  ᾿Ενυπνιασθεὶς δὲ Ιωσηφ ἐνύπνιον ἀπήγγειλεν αὐτὸ τοῖς ἀδελφοῖς αὐτοῦ
  <span style="color:#b00e23">(6)</span> καὶ εἶπεν αὐτοῖς ᾿Ακούσατε τοῦ
  ἐνυπνίου τούτου, οὗ ἐνυπνιάσθην· <span style="color:#b00e23">(7)</span> ᾤμην
  ἡμᾶς δεσμεύειν δράγματα ἐν μέσῳ τῷ πεδίῳ, καὶ ἀνέστη τὸ ἐμὸν δράγμα καὶ
  ὠρθώθη, περιστραφέντα δὲ τὰ δράγματα ὑμῶν προσεκύνησαν τὸ ἐμὸν δράγμα.
  <span style="color:#b00e23">(8)</span> εἶπαν δὲ αὐτῷ οἱ ἀδελφοί Μὴ βασιλεύων
  βασιλεύσεις ἐφ᾽ ἡμᾶς ἢ κυριεύων κυριεύσεις ἡμῶν; καὶ προσέθεντο ἔτι μισεῖν
  αὐτὸν ἕνεκεν τῶν ἐνυπνίων αὐτοῦ καὶ ἕνεκεν τῶν ῥημάτων αὐτοῦ.— <span style=
  "color:#b00e23">(9)</span> εἶδεν δὲ ἐνύπνιον ἕτερον καὶ διηγήσατο αὐτὸ τῷ
  πατρὶ αὐτοῦ καὶ τοῖς ἀδελφοῖς αὐτοῦ καὶ εἶπεν ᾿Ιδοὺ ἐνυπνιασάμην ἐνύπνιον
  ἕτερον, ὥσπερ ὁ ἥλιος καὶ ἡ σελήνη καὶ ἕνδεκα ἀστέρες προσεκύνουν με.
  <span style="color:#b00e23">(10)</span> καὶ ἐπετίμησεν αὐτῷ ὁ πατὴρ αὐτοῦ καὶ
  εἶπεν αὐτῷ Τί τὸ ἐνύπνιον τοῦτο, ὃ ἐνυπνιάσθης; ἆρά γε ἐλθόντες ἐλευσόμεθα
  ἐγώ τε καὶ ἡ μήτηρ σου καὶ οἱ ἀδελφοί σου προσκυνῆσαί σοι ἐπὶ τὴν γῆν;
  <span style="color:#b00e23">(11)</span> ἐζήλωσαν δὲ αὐτὸν οἱ ἀδελφοὶ αὐτοῦ, ὁ
  δὲ πατὴρ αὐτοῦ διετήρησεν τὸ ῥῆμα. <span style="color:#b00e23">(12)</span>
  ᾿Επορεύθησαν δὲ οἱ ἀδελφοὶ αὐτοῦ βόσκειν τὰ πρόβατα τοῦ πατρὸς αὐτῶν εἰς
  Συχεμ. <span style="color:#b00e23">(13)</span> καὶ εἶπεν Ισραηλ πρὸς Ιωσηφ
  Οὐχ οἱ ἀδελφοί σου ποιμαίνουσιν ἐν Συχεμ; δεῦρο ἀποστείλω σε πρὸς αὐτούς.
  εἶπεν δὲ αὐτῷ ᾿Ιδοὺ ἐγώ. <span style="color:#b00e23">(14)</span> εἶπεν δὲ
  αὐτῷ Ισραηλ Πορευθεὶς ἰδὲ εἰ ὑγιαίνουσιν οἱ ἀδελφοί σου καὶ τὰ πρόβατα, καὶ
  ἀνάγγειλόν μοι. καὶ ἀπέστειλεν αὐτὸν ἐκ τῆς κοιλάδος τῆς Χεβρων, καὶ ἦλθεν
  εἰς Συχεμ. <span style="color:#b00e23">(15)</span> καὶ εὗρεν αὐτὸν ἄνθρωπος
  πλανώμενον ἐν τῷ πεδίῳ· ἠρώτησεν δὲ αὐτὸν ὁ ἄνθρωπος λέγων Τί ζητεῖς;
  <span style="color:#b00e23">(16)</span> ὁ δὲ εἶπεν Τοὺς ἀδελφούς μου ζητῶ·
  ἀνάγγειλόν μοι, ποῦ βόσκουσιν. <span style="color:#b00e23">(17)</span> εἶπεν
  δὲ αὐτῷ ὁ ἄνθρωπος ᾿Απήρκασιν ἐντεῦθεν· ἤκουσα γὰρ αὐτῶν λεγόντων Πορευθῶμεν
  εἰς Δωθαϊμ. καὶ ἐπορεύθη Ιωσηφ κατόπισθεν τῶν ἀδελφῶν αὐτοῦ καὶ εὗρεν αὐτοὺς
  ἐν Δωθαϊμ. <span style="color:#b00e23">(18)</span> προεῖδον δὲ αὐτὸν μακρόθεν
  πρὸ τοῦ ἐγγίσαι αὐτὸν πρὸς αὐτοὺς καὶ ἐπονηρεύοντο τοῦ ἀποκτεῖναι αὐτόν.
  <span style="color:#b00e23">(19)</span> εἶπαν δὲ ἕκαστος πρὸς τὸν ἀδελφὸν
  αὐτοῦ ᾿Ιδοὺ ὁ ἐνυπνιαστὴς ἐκεῖνος ἔρχεται· <span style=
  "color:#b00e23">(20)</span> νῦν οὖν δεῦτε ἀποκτείνωμεν αὐτὸν καὶ ῥίψωμεν
  αὐτὸν εἰς ἕνα τῶν λάκκων καὶ ἐροῦμεν Θηρίον πονηρὸν κατέφαγεν αὐτόν· καὶ
  ὀψόμεθα, τί ἔσται τὰ ἐνύπνια αὐτοῦ. <span style="color:#b00e23">(21)</span>
  ἀκούσας δὲ Ρουβην ἐξείλατο αὐτὸν ἐκ τῶν χειρῶν αὐτῶν καὶ εἶπεν Οὐ πατάξομεν
  αὐτὸν εἰς ψυχήν. <span style="color:#b00e23">(22)</span> εἶπεν δὲ αὐτοῖς
  Ρουβην Μὴ ἐκχέητε αἷμα· ἐμβάλετε αὐτὸν εἰς τὸν λάκκον τοῦτον τὸν ἐν τῇ ἐρήμῳ,
  χεῖρα δὲ μὴ ἐπενέγκητε αὐτῷ· ὅπως ἐξέληται αὐτὸν ἐκ τῶν χειρῶν αὐτῶν καὶ
  ἀποδῷ αὐτὸν τῷ πατρὶ αὐτοῦ. <span style="color:#b00e23">(23)</span> ἐγένετο
  δὲ ἡνίκα ἦλθεν Ιωσηφ πρὸς τοὺς ἀδελφοὺς αὐτοῦ, ἐξέδυσαν τὸν Ιωσηφ τὸν χιτῶνα
  τὸν ποικίλον τὸν περὶ αὐτὸν <span style="color:#b00e23">(24)</span> καὶ
  λαβόντες αὐτὸν ἔρριψαν εἰς τὸν λάκκον· ὁ δὲ λάκκος κενός, ὕδωρ οὐκ εἶχεν.
  <span style="color:#b00e23">(25)</span> ᾿Εκάθισαν δὲ φαγεῖν ἄρτον καὶ
  ἀναβλέψαντες τοῖς ὀφθαλμοῖς εἶδον, καὶ ἰδοὺ ὁδοιπόροι Ισμαηλῖται ἤρχοντο ἐκ
  Γαλααδ, καὶ αἱ κάμηλοι αὐτῶν ἔγεμον θυμιαμάτων καὶ ῥητίνης καὶ στακτῆς·
  ἐπορεύοντο δὲ καταγαγεῖν εἰς Αἴγυπτον. <span style=
  "color:#b00e23">(26)</span> εἶπεν δὲ Ιουδας πρὸς τοὺς ἀδελφοὺς αὐτοῦ Τί
  χρήσιμον, ἐὰν ἀποκτείνωμεν τὸν ἀδελφὸν ἡμῶν καὶ κρύψωμεν τὸ αἷμα αὐτοῦ;
  <span style="color:#b00e23">(27)</span> δεῦτε ἀποδώμεθα αὐτὸν τοῖς
  Ισμαηλίταις τούτοις, αἱ δὲ χεῖρες ἡμῶν μὴ ἔστωσαν ἐπ᾽ αὐτόν, ὅτι ἀδελφὸς ἡμῶν
  καὶ σὰρξ ἡμῶν ἐστιν. ἤκουσαν δὲ οἱ ἀδελφοὶ αὐτοῦ. <span style=
  "color:#b00e23">(28)</span> καὶ παρεπορεύοντο οἱ ἄνθρωποι οἱ Μαδιηναῖοι οἱ
  ἔμποροι, καὶ ἐξείλκυσαν καὶ ἀνεβίβασαν τὸν Ιωσηφ ἐκ τοῦ λάκκου καὶ ἀπέδοντο
  τὸν Ιωσηφ τοῖς Ισμαηλίταις εἴκοσι χρυσῶν, καὶ κατήγαγον τὸν Ιωσηφ εἰς
  Αἴγυπτον. <span style="color:#b00e23">(29)</span> ἀνέστρεψεν δὲ Ρουβην ἐπὶ
  τὸν λάκκον καὶ οὐχ ὁρᾷ τὸν Ιωσηφ ἐν τῷ λάκκῳ καὶ διέρρηξεν τὰ ἱμάτια αὐτοῦ.
  <span style="color:#b00e23">(30)</span> καὶ ἀνέστρεψεν πρὸς τοὺς ἀδελφοὺς
  αὐτοῦ καὶ εἶπεν Τὸ παιδάριον οὐκ ἔστιν· ἐγὼ δὲ ποῦ πορεύομαι ἔτι;
  <span style="color:#b00e23">(31)</span> Λαβόντες δὲ τὸν χιτῶνα τοῦ Ιωσηφ
  ἔσφαξαν ἔριφον αἰγῶν καὶ ἐμόλυναν τὸν χιτῶνα τῷ αἵματι. <span style=
  "color:#b00e23">(32)</span> καὶ ἀπέστειλαν τὸν χιτῶνα τὸν ποικίλον καὶ
  εἰσήνεγκαν τῷ πατρὶ αὐτῶν καὶ εἶπαν Τοῦτον εὕρομεν· ἐπίγνωθι εἰ χιτὼν τοῦ
  υἱοῦ σού ἐστιν ἢ οὔ. <span style="color:#b00e23">(33)</span> καὶ ἐπέγνω αὐτὸν
  καὶ εἶπεν Χιτὼν τοῦ υἱοῦ μού ἐστιν· θηρίον πονηρὸν κατέφαγεν αὐτόν, θηρίον
  ἥρπασεν τὸν Ιωσηφ. <span style="color:#b00e23">(34)</span> διέρρηξεν δὲ Ιακωβ
  τὰ ἱμάτια αὐτοῦ καὶ ἐπέθετο σάκκον ἐπὶ τὴν ὀσφὺν αὐτοῦ καὶ ἐπένθει τὸν υἱὸν
  αὐτοῦ ἡμέρας πολλάς. <span style="color:#b00e23">(35)</span> συνήχθησαν δὲ
  πάντες οἱ υἱοὶ αὐτοῦ καὶ αἱ θυγατέρες καὶ ἦλθον παρακαλέσαι αὐτόν, καὶ οὐκ
  ἤθελεν παρακαλεῖσθαι λέγων ὅτι Καταβήσομαι πρὸς τὸν υἱόν μου πενθῶν εἰς ᾅδου.
  καὶ ἔκλαυσεν αὐτὸν ὁ πατὴρ αὐτοῦ.— <span style="color:#b00e23">(36)</span> οἱ
  δὲ Μαδιηναῖοι ἀπέδοντο τὸν Ιωσηφ εἰς Αἴγυπτον τῷ Πετεφρη τῷ σπάδοντι Φαραω,
  ἀρχιμαγείρῳ.
  <h3 id="genesis38">38</h3><span style="color:#b00e23">(1)</span> ᾿Εγένετο δὲ
  ἐν τῷ καιρῷ ἐκείνῳ κατέβη Ιουδας ἀπὸ τῶν ἀδελφῶν αὐτοῦ καὶ ἀφίκετο ἕως πρὸς
  ἄνθρωπόν τινα Οδολλαμίτην, ᾧ ὄνομα Ιρας. <span style=
  "color:#b00e23">(2)</span> καὶ εἶδεν ἐκεῖ Ιουδας θυγατέρα ἀνθρώπου Χαναναίου,
  ᾗ ὄνομα Σαυα, καὶ ἔλαβεν αὐτὴν καὶ εἰσῆλθεν πρὸς αὐτήν. <span style=
  "color:#b00e23">(3)</span> καὶ συλλαβοῦσα ἔτεκεν υἱὸν καὶ ἐκάλεσεν τὸ ὄνομα
  αὐτοῦ Ηρ. <span style="color:#b00e23">(4)</span> καὶ συλλαβοῦσα ἔτι ἔτεκεν
  υἱὸν καὶ ἐκάλεσεν τὸ ὄνομα αὐτοῦ Αυναν. <span style=
  "color:#b00e23">(5)</span> καὶ προσθεῖσα ἔτι ἔτεκεν υἱὸν καὶ ἐκάλεσεν τὸ
  ὄνομα αὐτοῦ Σηλωμ. αὐτὴ δὲ ἦν ἐν Χασβι, ἡνίκα ἔτεκεν αὐτούς. <span style=
  "color:#b00e23">(6)</span> καὶ ἔλαβεν Ιουδας γυναῖκα Ηρ τῷ πρωτοτόκῳ αὐτοῦ, ᾗ
  ὄνομα Θαμαρ. <span style="color:#b00e23">(7)</span> ἐγένετο δὲ Ηρ πρωτότοκος
  Ιουδα πονηρὸς ἐναντίον κυρίου, καὶ ἀπέκτεινεν αὐτὸν ὁ θεός. <span style=
  "color:#b00e23">(8)</span> εἶπεν δὲ Ιουδας τῷ Αυναν Εἴσελθε πρὸς τὴν γυναῖκα
  τοῦ ἀδελφοῦ σου καὶ γάμβρευσαι αὐτὴν καὶ ἀνάστησον σπέρμα τῷ ἀδελφῷ σου.
  <span style="color:#b00e23">(9)</span> γνοὺς δὲ Αυναν ὅτι οὐκ αὐτῷ ἔσται τὸ
  σπέρμα, ἐγίνετο ὅταν εἰσήρχετο πρὸς τὴν γυναῖκα τοῦ ἀδελφοῦ αὐτοῦ, ἐξέχεεν
  ἐπὶ τὴν γῆν τοῦ μὴ δοῦναι σπέρμα τῷ ἀδελφῷ αὐτοῦ. <span style=
  "color:#b00e23">(10)</span> πονηρὸν δὲ ἐφάνη ἐναντίον τοῦ θεοῦ ὅτι ἐποίησεν
  τοῦτο, καὶ ἐθανάτωσεν καὶ τοῦτον. <span style="color:#b00e23">(11)</span>
  εἶπεν δὲ Ιουδας Θαμαρ τῇ νύμφῃ αὐτοῦ Κάθου χήρα ἐν τῷ οἴκῳ τοῦ πατρός σου,
  ἕως μέγας γένηται Σηλωμ ὁ υἱός μου· εἶπεν γάρ Μήποτε ἀποθάνῃ καὶ οὗτος ὥσπερ
  οἱ ἀδελφοὶ αὐτοῦ. ἀπελθοῦσα δὲ Θαμαρ ἐκάθητο ἐν τῷ οἴκῳ τοῦ πατρὸς αὐτῆς.
  <span style="color:#b00e23">(12)</span> ᾿Επληθύνθησαν δὲ αἱ ἡμέραι καὶ
  ἀπέθανεν Σαυα ἡ γυνὴ Ιουδα· καὶ παρακληθεὶς Ιουδας ἀνέβη ἐπὶ τοὺς κείροντας
  τὰ πρόβατα αὐτοῦ, αὐτὸς καὶ Ιρας ὁ ποιμὴν αὐτοῦ ὁ Οδολλαμίτης, εἰς Θαμνα.
  <span style="color:#b00e23">(13)</span> καὶ ἀπηγγέλη Θαμαρ τῇ νύμφῃ αὐτοῦ
  λέγοντες ᾿Ιδοὺ ὁ πενθερός σου ἀναβαίνει εἰς Θαμνα κεῖραι τὰ πρόβατα αὐτοῦ.
  <span style="color:#b00e23">(14)</span> καὶ περιελομένη τὰ ἱμάτια τῆς
  χηρεύσεως ἀφ᾽ ἑαυτῆς περιεβάλετο θέριστρον καὶ ἐκαλλωπίσατο καὶ ἐκάθισεν πρὸς
  ταῖς πύλαις Αιναν, ἥ ἐστιν ἐν παρόδῳ Θαμνα· εἶδεν γὰρ ὅτι μέγας γέγονεν
  Σηλωμ, αὐτὸς δὲ οὐκ ἔδωκεν αὐτὴν αὐτῷ γυναῖκα. <span style=
  "color:#b00e23">(15)</span> καὶ ἰδὼν αὐτὴν Ιουδας ἔδοξεν αὐτὴν πόρνην εἶναι·
  κατεκαλύψατο γὰρ τὸ πρόσωπον αὐτῆς, καὶ οὐκ ἐπέγνω αὐτήν. <span style=
  "color:#b00e23">(16)</span> ἐξέκλινεν δὲ πρὸς αὐτὴν τὴν ὁδὸν καὶ εἶπεν αὐτῇ
  ῎Εασόν με εἰσελθεῖν πρὸς σέ· οὐ γὰρ ἔγνω ὅτι ἡ νύμφη αὐτοῦ ἐστιν. ἡ δὲ εἶπεν
  Τί μοι δώσεις, ἐὰν εἰσέλθῃς πρός με; <span style="color:#b00e23">(17)</span>
  ὁ δὲ εἶπεν ᾿Εγώ σοι ἀποστελῶ ἔριφον αἰγῶν ἐκ τῶν προβάτων. ἡ δὲ εἶπεν ᾿Εὰν
  δῷς ἀρραβῶνα ἕως τοῦ ἀποστεῖλαί σε. <span style="color:#b00e23">(18)</span> ὁ
  δὲ εἶπεν Τίνα τὸν ἀρραβῶνά σοι δώσω; ἡ δὲ εἶπεν Τὸν δακτύλιόν σου καὶ τὸν
  ὁρμίσκον καὶ τὴν ῥάβδον τὴν ἐν τῇ χειρί σου. καὶ ἔδωκεν αὐτῇ καὶ εἰσῆλθεν
  πρὸς αὐτήν, καὶ ἐν γαστρὶ ἔλαβεν ἐξ αὐτοῦ. <span style=
  "color:#b00e23">(19)</span> καὶ ἀναστᾶσα ἀπῆλθεν καὶ περιείλατο τὸ θέριστρον
  ἀφ᾽ ἑαυτῆς καὶ ἐνεδύσατο τὰ ἱμάτια τῆς χηρεύσεως αὐτῆς. <span style=
  "color:#b00e23">(20)</span> ἀπέστειλεν δὲ Ιουδας τὸν ἔριφον ἐξ αἰγῶν ἐν χειρὶ
  τοῦ ποιμένος αὐτοῦ τοῦ Οδολλαμίτου κομίσασθαι τὸν ἀρραβῶνα παρὰ τῆς γυναικός,
  καὶ οὐχ εὗρεν αὐτήν. <span style="color:#b00e23">(21)</span> ἐπηρώτησεν δὲ
  τοὺς ἄνδρας τοὺς ἐκ τοῦ τόπου Ποῦ ἐστιν ἡ πόρνη ἡ γενομένη ἐν Αιναν ἐπὶ τῆς
  ὁδοῦ; καὶ εἶπαν Οὐκ ἦν ἐνταῦθα πόρνη. <span style="color:#b00e23">(22)</span>
  καὶ ἀπεστράφη πρὸς Ιουδαν καὶ εἶπεν Οὐχ εὗρον, καὶ οἱ ἄνθρωποι οἱ ἐκ τοῦ
  τόπου λέγουσιν μὴ εἶναι ὧδε πόρνην. <span style="color:#b00e23">(23)</span>
  εἶπεν δὲ Ιουδας ᾿Εχέτω αὐτά, ἀλλὰ μήποτε καταγελασθῶμεν· ἐγὼ μὲν ἀπέσταλκα
  τὸν ἔριφον τοῦτον, σὺ δὲ οὐχ εὕρηκας. <span style="color:#b00e23">(24)</span>
  ᾿Εγένετο δὲ μετὰ τρίμηνον ἀπηγγέλη τῷ Ιουδα λέγοντες ᾿Εκπεπόρνευκεν Θαμαρ ἡ
  νύμφη σου καὶ ἰδοὺ ἐν γαστρὶ ἔχει ἐκ πορνείας. εἶπεν δὲ Ιουδας ᾿Εξαγάγετε
  αὐτήν, καὶ κατακαυθήτω. <span style="color:#b00e23">(25)</span> αὐτὴ δὲ
  ἀγομένη ἀπέστειλεν πρὸς τὸν πενθερὸν αὐτῆς λέγουσα ᾿Εκ τοῦ ἀνθρώπου, τίνος
  ταῦτά ἐστιν, ἐγὼ ἐν γαστρὶ ἔχω. καὶ εἶπεν ᾿Επίγνωθι, τίνος ὁ δακτύλιος καὶ ὁ
  ὁρμίσκος καὶ ἡ ῥάβδος αὕτη. <span style="color:#b00e23">(26)</span> ἐπέγνω δὲ
  Ιουδας καὶ εἶπεν Δεδικαίωται Θαμαρ ἢ ἐγώ, οὗ εἵνεκεν οὐκ ἔδωκα αὐτὴν Σηλωμ τῷ
  υἱῷ μου. καὶ οὐ προσέθετο ἔτι τοῦ γνῶναι αὐτήν. <span style=
  "color:#b00e23">(27)</span> ᾿Εγένετο δὲ ἡνίκα ἔτικτεν, καὶ τῇδε ἦν δίδυμα ἐν
  τῇ γαστρὶ αὐτῆς. <span style="color:#b00e23">(28)</span> ἐγένετο δὲ ἐν τῷ
  τίκτειν αὐτὴν ὁ εἷς προεξήνεγκεν τὴν χεῖρα· λαβοῦσα δὲ ἡ μαῖα ἔδησεν ἐπὶ τὴν
  χεῖρα αὐτοῦ κόκκινον λέγουσα Οὗτος ἐξελεύσεται πρότερος. <span style=
  "color:#b00e23">(29)</span> ὡς δὲ ἐπισυνήγαγεν τὴν χεῖρα, καὶ εὐθὺς ἐξῆλθεν ὁ
  ἀδελφὸς αὐτοῦ. ἡ δὲ εἶπεν Τί διεκόπη διὰ σὲ φραγμός; καὶ ἐκάλεσεν τὸ ὄνομα
  αὐτοῦ Φαρες. <span style="color:#b00e23">(30)</span> καὶ μετὰ τοῦτο ἐξῆλθεν ὁ
  ἀδελφὸς αὐτοῦ, ἐφ᾽ ᾧ ἦν ἐπὶ τῇ χειρὶ αὐτοῦ τὸ κόκκινον· καὶ ἐκάλεσεν τὸ ὄνομα
  αὐτοῦ Ζαρα.
  <h3 id="genesis39">39</h3><span style="color:#b00e23">(1)</span> Ιωσηφ δὲ
  κατήχθη εἰς Αἴγυπτον, καὶ ἐκτήσατο αὐτὸν Πετεφρης ὁ εὐνοῦχος Φαραω,
  ἀρχιμάγειρος, ἀνὴρ Αἰγύπτιος, ἐκ χειρὸς Ισμαηλιτῶν, οἳ κατήγαγον αὐτὸν ἐκεῖ.
  <span style="color:#b00e23">(2)</span> καὶ ἦν κύριος μετὰ Ιωσηφ, καὶ ἦν ἀνὴρ
  ἐπιτυγχάνων καὶ ἐγένετο ἐν τῷ οἴκῳ παρὰ τῷ κυρίῳ τῷ Αἰγυπτίῳ. <span style=
  "color:#b00e23">(3)</span> ᾔδει δὲ ὁ κύριος αὐτοῦ ὅτι κύριος μετ᾽ αὐτοῦ καὶ
  ὅσα ἂν ποιῇ, κύριος εὐοδοῖ ἐν ταῖς χερσὶν αὐτοῦ. <span style=
  "color:#b00e23">(4)</span> καὶ εὗρεν Ιωσηφ χάριν ἐναντίον τοῦ κυρίου αὐτοῦ,
  εὐηρέστει δὲ αὐτῷ, καὶ κατέστησεν αὐτὸν ἐπὶ τοῦ οἴκου αὐτοῦ καὶ πάντα, ὅσα ἦν
  αὐτῷ, ἔδωκεν διὰ χειρὸς Ιωσηφ. <span style="color:#b00e23">(5)</span> ἐγένετο
  δὲ μετὰ τὸ κατασταθῆναι αὐτὸν ἐπὶ τοῦ οἴκου αὐτοῦ καὶ ἐπὶ πάντα, ὅσα ἦν αὐτῷ,
  καὶ ηὐλόγησεν κύριος τὸν οἶκον τοῦ Αἰγυπτίου διὰ Ιωσηφ, καὶ ἐγενήθη εὐλογία
  κυρίου ἐν πᾶσιν τοῖς ὑπάρχουσιν αὐτῷ ἐν τῷ οἴκῳ καὶ ἐν τῷ ἀγρῷ. <span style=
  "color:#b00e23">(6)</span> καὶ ἐπέτρεψεν πάντα, ὅσα ἦν αὐτῷ, εἰς χεῖρας Ιωσηφ
  καὶ οὐκ ᾔδει τῶν καθ᾽ ἑαυτὸν οὐδὲν πλὴν τοῦ ἄρτου, οὗ ἤσθιεν αὐτός. Καὶ ἦν
  Ιωσηφ καλὸς τῷ εἴδει καὶ ὡραῖος τῇ ὄψει σφόδρα. <span style=
  "color:#b00e23">(7)</span> καὶ ἐγένετο μετὰ τὰ ῥήματα ταῦτα καὶ ἐπέβαλεν ἡ
  γυνὴ τοῦ κυρίου αὐτοῦ τοὺς ὀφθαλμοὺς αὐτῆς ἐπὶ Ιωσηφ καὶ εἶπεν Κοιμήθητι μετ᾽
  ἐμοῦ. <span style="color:#b00e23">(8)</span> ὁ δὲ οὐκ ἤθελεν, εἶπεν δὲ τῇ
  γυναικὶ τοῦ κυρίου αὐτοῦ Εἰ ὁ κύριός μου οὐ γινώσκει δι᾽ ἐμὲ οὐδὲν ἐν τῷ οἴκῳ
  αὐτοῦ καὶ πάντα, ὅσα ἐστὶν αὐτῷ, ἔδωκεν εἰς τὰς χεῖράς μου <span style=
  "color:#b00e23">(9)</span> καὶ οὐχ ὑπερέχει ἐν τῇ οἰκίᾳ ταύτῃ οὐθὲν ἐμοῦ οὐδὲ
  ὑπεξῄρηται ἀπ᾽ ἐμοῦ οὐδὲν πλὴν σοῦ διὰ τὸ σὲ γυναῖκα αὐτοῦ εἶναι, καὶ πῶς
  ποιήσω τὸ ῥῆμα τὸ πονηρὸν τοῦτο καὶ ἁμαρτήσομαι ἐναντίον τοῦ θεοῦ;
  <span style="color:#b00e23">(10)</span> ἡνίκα δὲ ἐλάλει τῷ Ιωσηφ ἡμέραν ἐξ
  ἡμέρας, καὶ οὐχ ὑπήκουσεν αὐτῇ καθεύδειν μετ᾽ αὐτῆς τοῦ συγγενέσθαι αὐτῇ.—
  <span style="color:#b00e23">(11)</span> ἐγένετο δὲ τοιαύτη τις ἡμέρα,
  εἰσῆλθεν Ιωσηφ εἰς τὴν οἰκίαν ποιεῖν τὰ ἔργα αὐτοῦ, καὶ οὐθεὶς ἦν τῶν ἐν τῇ
  οἰκίᾳ ἔσω, <span style="color:#b00e23">(12)</span> καὶ ἐπεσπάσατο αὐτὸν τῶν
  ἱματίων λέγουσα Κοιμήθητι μετ᾽ ἐμοῦ. καὶ καταλιπὼν τὰ ἱμάτια αὐτοῦ ἐν ταῖς
  χερσὶν αὐτῆς ἔφυγεν καὶ ἐξῆλθεν ἔξω. <span style="color:#b00e23">(13)</span>
  καὶ ἐγένετο ὡς εἶδεν ὅτι κατέλιπεν τὰ ἱμάτια αὐτοῦ ἐν ταῖς χερσὶν αὐτῆς καὶ
  ἔφυγεν καὶ ἐξῆλθεν ἔξω, <span style="color:#b00e23">(14)</span> καὶ ἐκάλεσεν
  τοὺς ὄντας ἐν τῇ οἰκίᾳ καὶ εἶπεν αὐτοῖς λέγουσα ῎Ιδετε, εἰσήγαγεν ἡμῖν παῖδα
  Εβραῖον ἐμπαίζειν ἡμῖν· εἰσῆλθεν πρός με λέγων Κοιμήθητι μετ᾽ ἐμοῦ, καὶ
  ἐβόησα φωνῇ μεγάλῃ· <span style="color:#b00e23">(15)</span> ἐν δὲ τῷ ἀκοῦσαι
  αὐτὸν ὅτι ὕψωσα τὴν φωνήν μου καὶ ἐβόησα, καταλιπὼν τὰ ἱμάτια αὐτοῦ παρ᾽ ἐμοὶ
  ἔφυγεν καὶ ἐξῆλθεν ἔξω. <span style="color:#b00e23">(16)</span> καὶ
  καταλιμπάνει τὰ ἱμάτια παρ᾽ ἑαυτῇ, ἕως ἦλθεν ὁ κύριος εἰς τὸν οἶκον αὐτοῦ.
  <span style="color:#b00e23">(17)</span> καὶ ἐλάλησεν αὐτῷ κατὰ τὰ ῥήματα
  ταῦτα λέγουσα Εἰσῆλθεν πρός με ὁ παῖς ὁ Εβραῖος, ὃν εἰσήγαγες πρὸς ἡμᾶς,
  ἐμπαῖξαί μοι καὶ εἶπέν μοι Κοιμηθήσομαι μετὰ σοῦ· <span style=
  "color:#b00e23">(18)</span> ὡς δὲ ἤκουσεν ὅτι ὕψωσα τὴν φωνήν μου καὶ ἐβόησα,
  κατέλιπεν τὰ ἱμάτια αὐτοῦ παρ᾽ ἐμοὶ καὶ ἔφυγεν καὶ ἐξῆλθεν ἔξω. <span style=
  "color:#b00e23">(19)</span> ἐγένετο δὲ ὡς ἤκουσεν ὁ κύριος αὐτοῦ τὰ ῥήματα
  τῆς γυναικὸς αὐτοῦ, ὅσα ἐλάλησεν πρὸς αὐτὸν λέγουσα Οὕτως ἐποίησέν μοι ὁ παῖς
  σου, καὶ ἐθυμώθη ὀργῇ. <span style="color:#b00e23">(20)</span> καὶ λαβὼν ὁ
  κύριος Ιωσηφ ἐνέβαλεν αὐτὸν εἰς τὸ ὀχύρωμα, εἰς τὸν τόπον, ἐν ᾧ οἱ δεσμῶται
  τοῦ βασιλέως κατέχονται ἐκεῖ ἐν τῷ ὀχυρώματι. <span style=
  "color:#b00e23">(21)</span> Καὶ ἦν κύριος μετὰ Ιωσηφ καὶ κατέχεεν αὐτοῦ ἔλεος
  καὶ ἔδωκεν αὐτῷ χάριν ἐναντίον τοῦ ἀρχιδεσμοφύλακος, <span style=
  "color:#b00e23">(22)</span> καὶ ἔδωκεν ὁ ἀρχιδεσμοφύλαξ τὸ δεσμωτήριον διὰ
  χειρὸς Ιωσηφ καὶ πάντας τοὺς ἀπηγμένους, ὅσοι ἐν τῷ δεσμωτηρίῳ, καὶ πάντα,
  ὅσα ποιοῦσιν ἐκεῖ. <span style="color:#b00e23">(23)</span> οὐκ ἦν ὁ
  ἀρχιδεσμοφύλαξ τοῦ δεσμωτηρίου γινώσκων δι᾽ αὐτὸν οὐθέν· πάντα γὰρ ἦν διὰ
  χειρὸς Ιωσηφ διὰ τὸ τὸν κύριον μετ᾽ αὐτοῦ εἶναι, καὶ ὅσα αὐτὸς ἐποίει, κύριος
  εὐώδου ἐν ταῖς χερσὶν αὐτοῦ.
  <h3 id="genesis40">40</h3><span style="color:#b00e23">(1)</span> ᾿Εγένετο δὲ
  μετὰ τὰ ῥήματα ταῦτα ἥμαρτεν ὁ ἀρχιοινοχόος τοῦ βασιλέως Αἰγύπτου καὶ ὁ
  ἀρχισιτοποιὸς τῷ κυρίῳ αὐτῶν βασιλεῖ Αἰγύπτου. <span style=
  "color:#b00e23">(2)</span> καὶ ὠργίσθη Φαραω ἐπὶ τοῖς δυσὶν εὐνούχοις αὐτοῦ,
  ἐπὶ τῷ ἀρχιοινοχόῳ καὶ ἐπὶ τῷ ἀρχισιτοποιῷ, <span style=
  "color:#b00e23">(3)</span> καὶ ἔθετο αὐτοὺς ἐν φυλακῇ παρὰ τῷ δεσμοφύλακι εἰς
  τὸ δεσμωτήριον, εἰς τὸν τόπον, οὗ Ιωσηφ ἀπῆκτο ἐκεῖ. <span style=
  "color:#b00e23">(4)</span> καὶ συνέστησεν ὁ ἀρχιδεσμώτης τῷ Ιωσηφ αὐτούς, καὶ
  παρέστη αὐτοῖς· ἦσαν δὲ ἡμέρας ἐν τῇ φυλακῇ.— <span style=
  "color:#b00e23">(5)</span> καὶ εἶδον ἀμφότεροι ἐνύπνιον, ἑκάτερος ἐνύπνιον,
  ἐν μιᾷ νυκτὶ ὅρασις τοῦ ἐνυπνίου αὐτοῦ, ὁ ἀρχιοινοχόος καὶ ὁ ἀρχισιτοποιός,
  οἳ ἦσαν τῷ βασιλεῖ Αἰγύπτου, οἱ ὄντες ἐν τῷ δεσμωτηρίῳ. <span style=
  "color:#b00e23">(6)</span> εἰσῆλθεν δὲ πρὸς αὐτοὺς Ιωσηφ τὸ πρωὶ καὶ εἶδεν
  αὐτούς, καὶ ἦσαν τεταραγμένοι. <span style="color:#b00e23">(7)</span> καὶ
  ἠρώτα τοὺς εὐνούχους Φαραω, οἳ ἦσαν μετ᾽ αὐτοῦ ἐν τῇ φυλακῇ παρὰ τῷ κυρίῳ
  αὐτοῦ, λέγων Τί ὅτι τὰ πρόσωπα ὑμῶν σκυθρωπὰ σήμερον; <span style=
  "color:#b00e23">(8)</span> οἱ δὲ εἶπαν αὐτῷ ᾿Ενύπνιον εἴδομεν, καὶ ὁ
  συγκρίνων οὐκ ἔστιν αὐτό. εἶπεν δὲ αὐτοῖς Ιωσηφ Οὐχὶ διὰ τοῦ θεοῦ ἡ
  διασάφησις αὐτῶν ἐστιν; διηγήσασθε οὖν μοι.— <span style=
  "color:#b00e23">(9)</span> καὶ διηγήσατο ὁ ἀρχιοινοχόος τὸ ἐνύπνιον αὐτοῦ τῷ
  Ιωσηφ καὶ εἶπεν ᾿Εν τῷ ὕπνῳ μου ἦν ἄμπελος ἐναντίον μου· <span style=
  "color:#b00e23">(10)</span> ἐν δὲ τῇ ἀμπέλῳ τρεῖς πυθμένες, καὶ αὐτὴ θάλλουσα
  ἀνενηνοχυῖα βλαστούς· πέπειροι οἱ βότρυες σταφυλῆς. <span style=
  "color:#b00e23">(11)</span> καὶ τὸ ποτήριον Φαραω ἐν τῇ χειρί μου· καὶ ἔλαβον
  τὴν σταφυλὴν καὶ ἐξέθλιψα αὐτὴν εἰς τὸ ποτήριον καὶ ἔδωκα τὸ ποτήριον εἰς τὰς
  χεῖρας Φαραω. <span style="color:#b00e23">(12)</span> καὶ εἶπεν αὐτῷ Ιωσηφ
  Τοῦτο ἡ σύγκρισις αὐτοῦ· οἱ τρεῖς πυθμένες τρεῖς ἡμέραι εἰσίν· <span style=
  "color:#b00e23">(13)</span> ἔτι τρεῖς ἡμέραι καὶ μνησθήσεται Φαραω τῆς ἀρχῆς
  σου καὶ ἀποκαταστήσει σε ἐπὶ τὴν ἀρχιοινοχοΐαν σου, καὶ δώσεις τὸ ποτήριον
  Φαραω εἰς τὴν χεῖρα αὐτοῦ κατὰ τὴν ἀρχήν σου τὴν προτέραν, ὡς ἦσθα οἰνοχοῶν.
  <span style="color:#b00e23">(14)</span> ἀλλὰ μνήσθητί μου διὰ σεαυτοῦ, ὅταν
  εὖ σοι γένηται, καὶ ποιήσεις ἐν ἐμοὶ ἔλεος καὶ μνησθήσῃ περὶ ἐμοῦ Φαραω καὶ
  ἐξάξεις με ἐκ τοῦ ὀχυρώματος τούτου· <span style="color:#b00e23">(15)</span>
  ὅτι κλοπῇ ἐκλάπην ἐκ γῆς Εβραίων καὶ ὧδε οὐκ ἐποίησα οὐδέν, ἀλλ᾽ ἐνέβαλόν με
  εἰς τὸν λάκκον τοῦτον.— <span style="color:#b00e23">(16)</span> καὶ εἶδεν ὁ
  ἀρχισιτοποιὸς ὅτι ὀρθῶς συνέκρινεν, καὶ εἶπεν τῷ Ιωσηφ Κἀγὼ εἶδον ἐνύπνιον
  καὶ ᾤμην τρία κανᾶ χονδριτῶν αἴρειν ἐπὶ τῆς κεφαλῆς μου· <span style=
  "color:#b00e23">(17)</span> ἐν δὲ τῷ κανῷ τῷ ἐπάνω ἀπὸ πάντων τῶν γενῶν, ὧν ὁ
  βασιλεὺς Φαραω ἐσθίει, ἔργον σιτοποιοῦ, καὶ τὰ πετεινὰ τοῦ οὐρανοῦ κατήσθιεν
  αὐτὰ ἀπὸ τοῦ κανοῦ τοῦ ἐπάνω τῆς κεφαλῆς μου. <span style=
  "color:#b00e23">(18)</span> ἀποκριθεὶς δὲ Ιωσηφ εἶπεν αὐτῷ Αὕτη ἡ σύγκρισις
  αὐτοῦ· τὰ τρία κανᾶ τρεῖς ἡμέραι εἰσίν· <span style=
  "color:#b00e23">(19)</span> ἔτι τριῶν ἡμερῶν ἀφελεῖ Φαραω τὴν κεφαλήν σου ἀπὸ
  σοῦ καὶ κρεμάσει σε ἐπὶ ξύλου, καὶ φάγεται τὰ ὄρνεα τοῦ οὐρανοῦ τὰς σάρκας
  σου ἀπὸ σοῦ.— <span style="color:#b00e23">(20)</span> ἐγένετο δὲ ἐν τῇ ἡμέρᾳ
  τῇ τρίτῃ ἡμέρα γενέσεως ἦν Φαραω, καὶ ἐποίει πότον πᾶσι τοῖς παισὶν αὐτοῦ.
  καὶ ἐμνήσθη τῆς ἀρχῆς τοῦ ἀρχιοινοχόου καὶ τῆς ἀρχῆς τοῦ ἀρχισιτοποιοῦ ἐν
  μέσῳ τῶν παίδων αὐτοῦ <span style="color:#b00e23">(21)</span> καὶ
  ἀπεκατέστησεν τὸν ἀρχιοινοχόον ἐπὶ τὴν ἀρχὴν αὐτοῦ, καὶ ἔδωκεν τὸ ποτήριον
  εἰς τὴν χεῖρα Φαραω, <span style="color:#b00e23">(22)</span> τὸν δὲ
  ἀρχισιτοποιὸν ἐκρέμασεν, καθὰ συνέκρινεν αὐτοῖς Ιωσηφ. <span style=
  "color:#b00e23">(23)</span> οὐκ ἐμνήσθη δὲ ὁ ἀρχιοινοχόος τοῦ Ιωσηφ, ἀλλὰ
  ἐπελάθετο αὐτοῦ.
  <h3 id="genesis41">41</h3><span style="color:#b00e23">(1)</span> ᾿Εγένετο δὲ
  μετὰ δύο ἔτη ἡμερῶν Φαραω εἶδεν ἐνύπνιον. ᾤετο ἑστάναι ἐπὶ τοῦ ποταμοῦ,
  <span style="color:#b00e23">(2)</span> καὶ ἰδοὺ ὥσπερ ἐκ τοῦ ποταμοῦ
  ἀνέβαινον ἑπτὰ βόες καλαὶ τῷ εἴδει καὶ ἐκλεκταὶ ταῖς σαρξὶν καὶ ἐβόσκοντο ἐν
  τῷ ἄχει· <span style="color:#b00e23">(3)</span> ἄλλαι δὲ ἑπτὰ βόες ἀνέβαινον
  μετὰ ταύτας ἐκ τοῦ ποταμοῦ αἰσχραὶ τῷ εἴδει καὶ λεπταὶ ταῖς σαρξὶν καὶ
  ἐνέμοντο παρὰ τὰς βόας παρὰ τὸ χεῖλος τοῦ ποταμοῦ· <span style=
  "color:#b00e23">(4)</span> καὶ κατέφαγον αἱ ἑπτὰ βόες αἱ αἰσχραὶ καὶ λεπταὶ
  ταῖς σαρξὶν τὰς ἑπτὰ βόας τὰς καλὰς τῷ εἴδει καὶ τὰς ἐκλεκτάς. ἠγέρθη δὲ
  Φαραω.— <span style="color:#b00e23">(5)</span> καὶ ἐνυπνιάσθη τὸ δεύτερον,
  καὶ ἰδοὺ ἑπτὰ στάχυες ἀνέβαινον ἐν πυθμένι ἑνὶ ἐκλεκτοὶ καὶ καλοί·
  <span style="color:#b00e23">(6)</span> ἄλλοι δὲ ἑπτὰ στάχυες λεπτοὶ καὶ
  ἀνεμόφθοροι ἀνεφύοντο μετ᾽ αὐτούς· <span style="color:#b00e23">(7)</span> καὶ
  κατέπιον οἱ ἑπτὰ στάχυες οἱ λεπτοὶ καὶ ἀνεμόφθοροι τοὺς ἑπτὰ στάχυας τοὺς
  ἐκλεκτοὺς καὶ τοὺς πλήρεις. ἠγέρθη δὲ Φαραω, καὶ ἦν ἐνύπνιον. <span style=
  "color:#b00e23">(8)</span> ᾿Εγένετο δὲ πρωὶ καὶ ἐταράχθη ἡ ψυχὴ αὐτοῦ, καὶ
  ἀποστείλας ἐκάλεσεν πάντας τοὺς ἐξηγητὰς Αἰγύπτου καὶ πάντας τοὺς σοφοὺς
  αὐτῆς, καὶ διηγήσατο αὐτοῖς Φαραω τὸ ἐνύπνιον, καὶ οὐκ ἦν ὁ ἀπαγγέλλων αὐτὸ
  τῷ Φαραω. <span style="color:#b00e23">(9)</span> καὶ ἐλάλησεν ὁ ἀρχιοινοχόος
  πρὸς Φαραω λέγων Τὴν ἁμαρτίαν μου ἀναμιμνῄσκω σήμερον· <span style=
  "color:#b00e23">(10)</span> Φαραω ὠργίσθη τοῖς παισὶν αὐτοῦ καὶ ἔθετο ἡμᾶς ἐν
  φυλακῇ ἐν τῷ οἴκῳ τοῦ ἀρχιμαγείρου, ἐμέ τε καὶ τὸν ἀρχισιτοποιόν.
  <span style="color:#b00e23">(11)</span> καὶ εἴδομεν ἐνύπνιον ἐν νυκτὶ μιᾷ,
  ἐγώ τε καὶ αὐτός, ἕκαστος κατὰ τὸ αὑτοῦ ἐνύπνιον εἴδομεν. <span style=
  "color:#b00e23">(12)</span> ἦν δὲ ἐκεῖ μεθ᾽ ἡμῶν νεανίσκος παῖς Εβραῖος τοῦ
  ἀρχιμαγείρου, καὶ διηγησάμεθα αὐτῷ, καὶ συνέκρινεν ἡμῖν. <span style=
  "color:#b00e23">(13)</span> ἐγενήθη δὲ καθὼς συνέκρινεν ἡμῖν, οὕτως καὶ
  συνέβη, ἐμέ τε ἀποκατασταθῆναι ἐπὶ τὴν ἀρχήν μου, ἐκεῖνον δὲ κρεμασθῆναι.
  <span style="color:#b00e23">(14)</span> ᾿Αποστείλας δὲ Φαραω ἐκάλεσεν τὸν
  Ιωσηφ, καὶ ἐξήγαγον αὐτὸν ἐκ τοῦ ὀχυρώματος καὶ ἐξύρησαν αὐτὸν καὶ ἤλλαξαν
  τὴν στολὴν αὐτοῦ, καὶ ἦλθεν πρὸς Φαραω. <span style=
  "color:#b00e23">(15)</span> εἶπεν δὲ Φαραω τῷ Ιωσηφ ᾿Ενύπνιον ἑώρακα, καὶ ὁ
  συγκρίνων οὐκ ἔστιν αὐτό· ἐγὼ δὲ ἀκήκοα περὶ σοῦ λεγόντων ἀκούσαντά σε
  ἐνύπνια συγκρῖναι αὐτά. <span style="color:#b00e23">(16)</span> ἀποκριθεὶς δὲ
  Ιωσηφ τῷ Φαραω εἶπεν ῎Ανευ τοῦ θεοῦ οὐκ ἀποκριθήσεται τὸ σωτήριον Φαραω.
  <span style="color:#b00e23">(17)</span> ἐλάλησεν δὲ Φαραω τῷ Ιωσηφ λέγων ᾿Εν
  τῷ ὕπνῳ μου ᾤμην ἑστάναι παρὰ τὸ χεῖλος τοῦ ποταμοῦ, <span style=
  "color:#b00e23">(18)</span> καὶ ὥσπερ ἐκ τοῦ ποταμοῦ ἀνέβαινον ἑπτὰ βόες
  καλαὶ τῷ εἴδει καὶ ἐκλεκταὶ ταῖς σαρξὶν καὶ ἐνέμοντο ἐν τῷ ἄχει· <span style=
  "color:#b00e23">(19)</span> καὶ ἰδοὺ ἑπτὰ βόες ἕτεραι ἀνέβαινον ὀπίσω αὐτῶν
  ἐκ τοῦ ποταμοῦ πονηραὶ καὶ αἰσχραὶ τῷ εἴδει καὶ λεπταὶ ταῖς σαρξίν, οἵας οὐκ
  εἶδον τοιαύτας ἐν ὅλῃ γῇ Αἰγύπτῳ αἰσχροτέρας· <span style=
  "color:#b00e23">(20)</span> καὶ κατέφαγον αἱ ἑπτὰ βόες αἱ αἰσχραὶ καὶ λεπταὶ
  τὰς ἑπτὰ βόας τὰς πρώτας τὰς καλὰς καὶ ἐκλεκτάς, <span style=
  "color:#b00e23">(21)</span> καὶ εἰσῆλθον εἰς τὰς κοιλίας αὐτῶν καὶ οὐ
  διάδηλοι ἐγένοντο ὅτι εἰσῆλθον εἰς τὰς κοιλίας αὐτῶν, καὶ αἱ ὄψεις αὐτῶν
  αἰσχραὶ καθὰ καὶ τὴν ἀρχήν. ἐξεγερθεὶς δὲ ἐκοιμήθην <span style=
  "color:#b00e23">(22)</span> καὶ εἶδον πάλιν ἐν τῷ ὕπνῳ μου, καὶ ὥσπερ ἑπτὰ
  στάχυες ἀνέβαινον ἐν πυθμένι ἑνὶ πλήρεις καὶ καλοί· <span style=
  "color:#b00e23">(23)</span> ἄλλοι δὲ ἑπτὰ στάχυες λεπτοὶ καὶ ἀνεμόφθοροι
  ἀνεφύοντο ἐχόμενοι αὐτῶν· <span style="color:#b00e23">(24)</span> καὶ
  κατέπιον οἱ ἑπτὰ στάχυες οἱ λεπτοὶ καὶ ἀνεμόφθοροι τοὺς ἑπτὰ στάχυας τοὺς
  καλοὺς καὶ τοὺς πλήρεις. εἶπα οὖν τοῖς ἐξηγηταῖς, καὶ οὐκ ἦν ὁ ἀπαγγέλλων
  μοι. <span style="color:#b00e23">(25)</span> Καὶ εἶπεν Ιωσηφ τῷ Φαραω Τὸ
  ἐνύπνιον Φαραω ἕν ἐστιν· ὅσα ὁ θεὸς ποιεῖ, ἔδειξεν τῷ Φαραω. <span style=
  "color:#b00e23">(26)</span> αἱ ἑπτὰ βόες αἱ καλαὶ ἑπτὰ ἔτη ἐστίν, καὶ οἱ ἑπτὰ
  στάχυες οἱ καλοὶ ἑπτὰ ἔτη ἐστίν· τὸ ἐνύπνιον Φαραω ἕν ἐστιν. <span style=
  "color:#b00e23">(27)</span> καὶ αἱ ἑπτὰ βόες αἱ λεπταὶ αἱ ἀναβαίνουσαι ὀπίσω
  αὐτῶν ἑπτὰ ἔτη ἐστίν, καὶ οἱ ἑπτὰ στάχυες οἱ λεπτοὶ καὶ ἀνεμόφθοροι ἔσονται
  ἑπτὰ ἔτη λιμοῦ. <span style="color:#b00e23">(28)</span> τὸ δὲ ῥῆμα, ὃ εἴρηκα
  Φαραω ῞Οσα ὁ θεὸς ποιεῖ, ἔδειξεν τῷ Φαραω, <span style=
  "color:#b00e23">(29)</span> ἰδοὺ ἑπτὰ ἔτη ἔρχεται εὐθηνία πολλὴ ἐν πάσῃ γῇ
  Αἰγύπτῳ· <span style="color:#b00e23">(30)</span> ἥξει δὲ ἑπτὰ ἔτη λιμοῦ μετὰ
  ταῦτα, καὶ ἐπιλήσονται τῆς πλησμονῆς ἐν ὅλῃ γῇ Αἰγύπτῳ, καὶ ἀναλώσει ὁ λιμὸς
  τὴν γῆν, <span style="color:#b00e23">(31)</span> καὶ οὐκ ἐπιγνωσθήσεται ἡ
  εὐθηνία ἐπὶ τῆς γῆς ἀπὸ τοῦ λιμοῦ τοῦ ἐσομένου μετὰ ταῦτα· ἰσχυρὸς γὰρ ἔσται
  σφόδρα. <span style="color:#b00e23">(32)</span> περὶ δὲ τοῦ δευτερῶσαι τὸ
  ἐνύπνιον Φαραω δίς, ὅτι ἀληθὲς ἔσται τὸ ῥῆμα τὸ παρὰ τοῦ θεοῦ, καὶ ταχυνεῖ ὁ
  θεὸς τοῦ ποιῆσαι αὐτό. <span style="color:#b00e23">(33)</span> νῦν οὖν σκέψαι
  ἄνθρωπον φρόνιμον καὶ συνετὸν καὶ κατάστησον αὐτὸν ἐπὶ γῆς Αἰγύπτου·
  <span style="color:#b00e23">(34)</span> καὶ ποιησάτω Φαραω καὶ καταστησάτω
  τοπάρχας ἐπὶ τῆς γῆς, καὶ ἀποπεμπτωσάτωσαν πάντα τὰ γενήματα τῆς γῆς Αἰγύπτου
  τῶν ἑπτὰ ἐτῶν τῆς εὐθηνίας <span style="color:#b00e23">(35)</span> καὶ
  συναγαγέτωσαν πάντα τὰ βρώματα τῶν ἑπτὰ ἐτῶν τῶν ἐρχομένων τῶν καλῶν τούτων,
  καὶ συναχθήτω ὁ σῖτος ὑπὸ χεῖρα Φαραω, βρώματα ἐν ταῖς πόλεσιν φυλαχθήτω·
  <span style="color:#b00e23">(36)</span> καὶ ἔσται τὰ βρώματα πεφυλαγμένα τῇ
  γῇ εἰς τὰ ἑπτὰ ἔτη τοῦ λιμοῦ, ἃ ἔσονται ἐν γῇ Αἰγύπτῳ, καὶ οὐκ ἐκτριβήσεται ἡ
  γῆ ἐν τῷ λιμῷ. <span style="color:#b00e23">(37)</span> ῎Ηρεσεν δὲ τὰ ῥήματα
  ἐναντίον Φαραω καὶ ἐναντίον πάντων τῶν παίδων αὐτοῦ, <span style=
  "color:#b00e23">(38)</span> καὶ εἶπεν Φαραω πᾶσιν τοῖς παισὶν αὐτοῦ Μὴ
  εὑρήσομεν ἄνθρωπον τοιοῦτον, ὃς ἔχει πνεῦμα θεοῦ ἐν αὐτῷ; <span style=
  "color:#b00e23">(39)</span> εἶπεν δὲ Φαραω τῷ Ιωσηφ ᾿Επειδὴ ἔδειξεν ὁ θεός
  σοι πάντα ταῦτα, οὐκ ἔστιν ἄνθρωπος φρονιμώτερος καὶ συνετώτερός σου·
  <span style="color:#b00e23">(40)</span> σὺ ἔσῃ ἐπὶ τῷ οἴκῳ μου, καὶ ἐπὶ τῷ
  στόματί σου ὑπακούσεται πᾶς ὁ λαός μου· πλὴν τὸν θρόνον ὑπερέξω σου ἐγώ.
  <span style="color:#b00e23">(41)</span> εἶπεν δὲ Φαραω τῷ Ιωσηφ ᾿Ιδοὺ
  καθίστημί σε σήμερον ἐπὶ πάσης γῆς Αἰγύπτου. <span style=
  "color:#b00e23">(42)</span> καὶ περιελόμενος Φαραω τὸν δακτύλιον ἀπὸ τῆς
  χειρὸς αὐτοῦ περιέθηκεν αὐτὸν ἐπὶ τὴν χεῖρα Ιωσηφ καὶ ἐνέδυσεν αὐτὸν στολὴν
  βυσσίνην καὶ περιέθηκεν κλοιὸν χρυσοῦν περὶ τὸν τράχηλον αὐτοῦ· <span style=
  "color:#b00e23">(43)</span> καὶ ἀνεβίβασεν αὐτὸν ἐπὶ τὸ ἅρμα τὸ δεύτερον τῶν
  αὐτοῦ, καὶ ἐκήρυξεν ἔμπροσθεν αὐτοῦ κῆρυξ· καὶ κατέστησεν αὐτὸν ἐφ᾽ ὅλης γῆς
  Αἰγύπτου. <span style="color:#b00e23">(44)</span> εἶπεν δὲ Φαραω τῷ Ιωσηφ
  ᾿Εγὼ Φαραω· ἄνευ σοῦ οὐκ ἐξαρεῖ οὐθεὶς τὴν χεῖρα αὐτοῦ ἐπὶ πάσῃ γῇ Αἰγύπτου.
  <span style="color:#b00e23">(45)</span> καὶ ἐκάλεσεν Φαραω τὸ ὄνομα Ιωσηφ
  Ψονθομφανηχ· καὶ ἔδωκεν αὐτῷ τὴν Ασεννεθ θυγατέρα Πετεφρη ἱερέως ῾Ηλίου
  πόλεως αὐτῷ γυναῖκα. <span style="color:#b00e23">(46)</span> Ιωσηφ δὲ ἦν ἐτῶν
  τριάκοντα, ὅτε ἔστη ἐναντίον Φαραω βασιλέως Αἰγύπτου. ᾿Εξῆλθεν δὲ Ιωσηφ ἐκ
  προσώπου Φαραω καὶ διῆλθεν πᾶσαν γῆν Αἰγύπτου. <span style=
  "color:#b00e23">(47)</span> καὶ ἐποίησεν ἡ γῆ ἐν τοῖς ἑπτὰ ἔτεσιν τῆς
  εὐθηνίας δράγματα· <span style="color:#b00e23">(48)</span> καὶ συνήγαγεν
  πάντα τὰ βρώματα τῶν ἑπτὰ ἐτῶν, ἐν οἷς ἦν ἡ εὐθηνία ἐν γῇ Αἰγύπτου, καὶ
  ἔθηκεν τὰ βρώματα ἐν ταῖς πόλεσιν, βρώματα τῶν πεδίων τῆς πόλεως τῶν κύκλῳ
  αὐτῆς ἔθηκεν ἐν αὐτῇ. <span style="color:#b00e23">(49)</span> καὶ συνήγαγεν
  Ιωσηφ σῖτον ὡσεὶ τὴν ἄμμον τῆς θαλάσσης πολὺν σφόδρα, ἕως οὐκ ἠδύναντο
  ἀριθμῆσαι, οὐ γὰρ ἦν ἀριθμός. <span style="color:#b00e23">(50)</span> Τῷ δὲ
  Ιωσηφ ἐγένοντο υἱοὶ δύο πρὸ τοῦ ἐλθεῖν τὰ ἑπτὰ ἔτη τοῦ λιμοῦ, οὓς ἔτεκεν αὐτῷ
  Ασεννεθ θυγάτηρ Πετεφρη ἱερέως ῾Ηλίου πόλεως. <span style=
  "color:#b00e23">(51)</span> ἐκάλεσεν δὲ Ιωσηφ τὸ ὄνομα τοῦ πρωτοτόκου
  Μανασση, ὅτι ᾿Επιλαθέσθαι με ἐποίησεν ὁ θεὸς πάντων τῶν πόνων μου καὶ πάντων
  τῶν τοῦ πατρός μου. <span style="color:#b00e23">(52)</span> τὸ δὲ ὄνομα τοῦ
  δευτέρου ἐκάλεσεν Εφραιμ, ὅτι Ηὔξησέν με ὁ θεὸς ἐν γῇ ταπεινώσεώς μου.
  <span style="color:#b00e23">(53)</span> Παρῆλθον δὲ τὰ ἑπτὰ ἔτη τῆς εὐθηνίας,
  ἃ ἐγένοντο ἐν γῇ Αἰγύπτῳ, <span style="color:#b00e23">(54)</span> καὶ ἤρξαντο
  τὰ ἑπτὰ ἔτη τοῦ λιμοῦ ἔρχεσθαι, καθὰ εἶπεν Ιωσηφ. καὶ ἐγένετο λιμὸς ἐν πάσῃ
  τῇ γῇ, ἐν δὲ πάσῃ γῇ Αἰγύπτου ἦσαν ἄρτοι. <span style=
  "color:#b00e23">(55)</span> καὶ ἐπείνασεν πᾶσα ἡ γῆ Αἰγύπτου, ἐκέκραξεν δὲ ὁ
  λαὸς πρὸς Φαραω περὶ ἄρτων· εἶπεν δὲ Φαραω πᾶσι τοῖς Αἰγυπτίοις Πορεύεσθε
  πρὸς Ιωσηφ, καὶ ὃ ἐὰν εἴπῃ ὑμῖν, ποιήσατε. <span style=
  "color:#b00e23">(56)</span> καὶ ὁ λιμὸς ἦν ἐπὶ προσώπου πάσης τῆς γῆς·
  ἀνέῳξεν δὲ Ιωσηφ πάντας τοὺς σιτοβολῶνας καὶ ἐπώλει πᾶσι τοῖς Αἰγυπτίοις.
  <span style="color:#b00e23">(57)</span> καὶ πᾶσαι αἱ χῶραι ἦλθον εἰς Αἴγυπτον
  ἀγοράζειν πρὸς Ιωσηφ· ἐπεκράτησεν γὰρ ὁ λιμὸς ἐν πάσῃ τῇ γῇ.
  <h3 id="genesis42">42</h3><span style="color:#b00e23">(1)</span> ᾿Ιδὼν δὲ
  Ιακωβ ὅτι ἔστιν πρᾶσις ἐν Αἰγύπτῳ, εἶπεν τοῖς υἱοῖς αὐτοῦ ῞Ινα τί ῥᾳθυμεῖτε;
  <span style="color:#b00e23">(2)</span> ἰδοὺ ἀκήκοα ὅτι ἔστιν σῖτος ἐν
  Αἰγύπτῳ· κατάβητε ἐκεῖ καὶ πρίασθε ἡμῖν μικρὰ βρώματα, ἵνα ζῶμεν καὶ μὴ
  ἀποθάνωμεν. <span style="color:#b00e23">(3)</span> κατέβησαν δὲ οἱ ἀδελφοὶ
  Ιωσηφ οἱ δέκα πρίασθαι σῖτον ἐξ Αἰγύπτου· <span style=
  "color:#b00e23">(4)</span> τὸν δὲ Βενιαμιν τὸν ἀδελφὸν Ιωσηφ οὐκ ἀπέστειλεν
  μετὰ τῶν ἀδελφῶν αὐτοῦ· εἶπεν γάρ Μήποτε συμβῇ αὐτῷ μαλακία. <span style=
  "color:#b00e23">(5)</span> ῏Ηλθον δὲ οἱ υἱοὶ Ισραηλ ἀγοράζειν μετὰ τῶν
  ἐρχομένων· ἦν γὰρ ὁ λιμὸς ἐν γῇ Χανααν. <span style=
  "color:#b00e23">(6)</span> Ιωσηφ δὲ ἦν ἄρχων τῆς γῆς, οὗτος ἐπώλει παντὶ τῷ
  λαῷ τῆς γῆς· ἐλθόντες δὲ οἱ ἀδελφοὶ Ιωσηφ προσεκύνησαν αὐτῷ ἐπὶ πρόσωπον ἐπὶ
  τὴν γῆν. <span style="color:#b00e23">(7)</span> ἰδὼν δὲ Ιωσηφ τοὺς ἀδελφοὺς
  αὐτοῦ ἐπέγνω καὶ ἠλλοτριοῦτο ἀπ᾽ αὐτῶν καὶ ἐλάλησεν αὐτοῖς σκληρὰ καὶ εἶπεν
  αὐτοῖς Πόθεν ἥκατε; οἱ δὲ εἶπαν ᾿Εκ γῆς Χανααν ἀγοράσαι βρώματα. <span style=
  "color:#b00e23">(8)</span> ἐπέγνω δὲ Ιωσηφ τοὺς ἀδελφοὺς αὐτοῦ, αὐτοὶ δὲ οὐκ
  ἐπέγνωσαν αὐτόν. <span style="color:#b00e23">(9)</span> καὶ ἐμνήσθη Ιωσηφ τῶν
  ἐνυπνίων, ὧν εἶδεν αὐτός, καὶ εἶπεν αὐτοῖς Κατάσκοποί ἐστε· κατανοῆσαι τὰ
  ἴχνη τῆς χώρας ἥκατε. <span style="color:#b00e23">(10)</span> οἱ δὲ εἶπαν
  Οὐχί, κύριε· οἱ παῖδές σου ἤλθομεν πρίασθαι βρώματα· <span style=
  "color:#b00e23">(11)</span> πάντες ἐσμὲν υἱοὶ ἑνὸς ἀνθρώπου· εἰρηνικοί ἐσμεν,
  οὐκ εἰσὶν οἱ παῖδές σου κατάσκοποι. <span style="color:#b00e23">(12)</span>
  εἶπεν δὲ αὐτοῖς Οὐχί, ἀλλὰ τὰ ἴχνη τῆς γῆς ἤλθατε ἰδεῖν. <span style=
  "color:#b00e23">(13)</span> οἱ δὲ εἶπαν Δώδεκά ἐσμεν οἱ παῖδές σου ἀδελφοὶ ἐν
  γῇ Χανααν, καὶ ἰδοὺ ὁ νεώτερος μετὰ τοῦ πατρὸς ἡμῶν σήμερον, ὁ δὲ ἕτερος οὐχ
  ὑπάρχει. <span style="color:#b00e23">(14)</span> εἶπεν δὲ αὐτοῖς Ιωσηφ Τοῦτό
  ἐστιν, ὃ εἴρηκα ὑμῖν λέγων ὅτι Κατάσκοποί ἐστε· <span style=
  "color:#b00e23">(15)</span> ἐν τούτῳ φανεῖσθε· νὴ τὴν ὑγίειαν Φαραω, οὐ μὴ
  ἐξέλθητε ἐντεῦθεν, ἐὰν μὴ ὁ ἀδελφὸς ὑμῶν ὁ νεώτερος ἔλθῃ ὧδε. <span style=
  "color:#b00e23">(16)</span> ἀποστείλατε ἐξ ὑμῶν ἕνα καὶ λάβετε τὸν ἀδελφὸν
  ὑμῶν, ὑμεῖς δὲ ἀπάχθητε ἕως τοῦ φανερὰ γενέσθαι τὰ ῥήματα ὑμῶν, εἰ ἀληθεύετε
  ἢ οὔ· εἰ δὲ μή, νὴ τὴν ὑγίειαν Φαραω, ἦ μὴν κατάσκοποί ἐστε. <span style=
  "color:#b00e23">(17)</span> καὶ ἔθετο αὐτοὺς ἐν φυλακῇ ἡμέρας τρεῖς.
  <span style="color:#b00e23">(18)</span> Εἶπεν δὲ αὐτοῖς τῇ ἡμέρᾳ τῇ τρίτῃ
  Τοῦτο ποιήσατε καὶ ζήσεσθε— τὸν θεὸν γὰρ ἐγὼ φοβοῦμαι—· <span style=
  "color:#b00e23">(19)</span> εἰ εἰρηνικοί ἐστε, ἀδελφὸς ὑμῶν εἷς κατασχεθήτω
  ἐν τῇ φυλακῇ, αὐτοὶ δὲ βαδίσατε καὶ ἀπαγάγετε τὸν ἀγορασμὸν τῆς σιτοδοσίας
  ὑμῶν <span style="color:#b00e23">(20)</span> καὶ τὸν ἀδελφὸν ὑμῶν τὸν
  νεώτερον ἀγάγετε πρός με, καὶ πιστευθήσονται τὰ ῥήματα ὑμῶν· εἰ δὲ μή,
  ἀποθανεῖσθε. ἐποίησαν δὲ οὕτως.— <span style="color:#b00e23">(21)</span> καὶ
  εἶπεν ἕκαστος πρὸς τὸν ἀδελφὸν αὐτοῦ Ναί· ἐν ἁμαρτίᾳ γάρ ἐσμεν περὶ τοῦ
  ἀδελφοῦ ἡμῶν, ὅτι ὑπερείδομεν τὴν θλῖψιν τῆς ψυχῆς αὐτοῦ, ὅτε κατεδέετο ἡμῶν,
  καὶ οὐκ εἰσηκούσαμεν αὐτοῦ· ἕνεκεν τούτου ἐπῆλθεν ἐφ᾽ ἡμᾶς ἡ θλῖψις αὕτη.
  <span style="color:#b00e23">(22)</span> ἀποκριθεὶς δὲ Ρουβην εἶπεν αὐτοῖς Οὐκ
  ἐλάλησα ὑμῖν λέγων Μὴ ἀδικήσητε τὸ παιδάριον; καὶ οὐκ εἰσηκούσατέ μου· καὶ
  ἰδοὺ τὸ αἷμα αὐτοῦ ἐκζητεῖται. <span style="color:#b00e23">(23)</span> αὐτοὶ
  δὲ οὐκ ᾔδεισαν ὅτι ἀκούει Ιωσηφ· ὁ γὰρ ἑρμηνευτὴς ἀνὰ μέσον αὐτῶν ἦν.
  <span style="color:#b00e23">(24)</span> ἀποστραφεὶς δὲ ἀπ᾽ αὐτῶν ἔκλαυσεν
  Ιωσηφ.—καὶ πάλιν προσῆλθεν πρὸς αὐτοὺς καὶ εἶπεν αὐτοῖς καὶ ἔλαβεν τὸν Συμεων
  ἀπ᾽ αὐτῶν καὶ ἔδησεν αὐτὸν ἐναντίον αὐτῶν. <span style=
  "color:#b00e23">(25)</span> ἐνετείλατο δὲ Ιωσηφ ἐμπλῆσαι τὰ ἀγγεῖα αὐτῶν
  σίτου καὶ ἀποδοῦναι τὸ ἀργύριον ἑκάστου εἰς τὸν σάκκον αὐτοῦ καὶ δοῦναι
  αὐτοῖς ἐπισιτισμὸν εἰς τὴν ὁδόν. καὶ ἐγενήθη αὐτοῖς οὕτως. <span style=
  "color:#b00e23">(26)</span> καὶ ἐπιθέντες τὸν σῖτον ἐπὶ τοὺς ὄνους αὐτῶν
  ἀπῆλθον ἐκεῖθεν.— <span style="color:#b00e23">(27)</span> λύσας δὲ εἷς τὸν
  μάρσιππον αὐτοῦ δοῦναι χορτάσματα τοῖς ὄνοις αὐτοῦ, οὗ κατέλυσαν, εἶδεν τὸν
  δεσμὸν τοῦ ἀργυρίου αὐτοῦ, καὶ ἦν ἐπάνω τοῦ στόματος τοῦ μαρσίππου·
  <span style="color:#b00e23">(28)</span> καὶ εἶπεν τοῖς ἀδελφοῖς αὐτοῦ
  ᾿Απεδόθη μοι τὸ ἀργύριον, καὶ ἰδοὺ τοῦτο ἐν τῷ μαρσίππῳ μου. καὶ ἐξέστη ἡ
  καρδία αὐτῶν, καὶ ἐταράχθησαν πρὸς ἀλλήλους λέγοντες Τί τοῦτο ἐποίησεν ὁ θεὸς
  ἡμῖν; <span style="color:#b00e23">(29)</span> ῏Ηλθον δὲ πρὸς Ιακωβ τὸν πατέρα
  αὐτῶν εἰς γῆν Χανααν καὶ ἀπήγγειλαν αὐτῷ πάντα τὰ συμβάντα αὐτοῖς λέγοντες
  <span style="color:#b00e23">(30)</span> Λελάληκεν ὁ ἄνθρωπος ὁ κύριος τῆς γῆς
  πρὸς ἡμᾶς σκληρὰ καὶ ἔθετο ἡμᾶς ἐν φυλακῇ ὡς κατασκοπεύοντας τὴν γῆν.
  <span style="color:#b00e23">(31)</span> εἴπαμεν δὲ αὐτῷ Εἰρηνικοί ἐσμεν, οὔκ
  ἐσμεν κατάσκοποι· <span style="color:#b00e23">(32)</span> δώδεκα ἀδελφοί
  ἐσμεν, υἱοὶ τοῦ πατρὸς ἡμῶν· ὁ εἷς οὐχ ὑπάρχει, ὁ δὲ μικρότερος μετὰ τοῦ
  πατρὸς ἡμῶν σήμερον ἐν γῇ Χανααν. <span style="color:#b00e23">(33)</span>
  εἶπεν δὲ ἡμῖν ὁ ἄνθρωπος ὁ κύριος τῆς γῆς ᾿Εν τούτῳ γνώσομαι ὅτι εἰρηνικοί
  ἐστε· ἀδελφὸν ἕνα ἄφετε ὧδε μετ᾽ ἐμοῦ, τὸν δὲ ἀγορασμὸν τῆς σιτοδοσίας τοῦ
  οἴκου ὑμῶν λαβόντες ἀπέλθατε <span style="color:#b00e23">(34)</span> καὶ
  ἀγάγετε πρός με τὸν ἀδελφὸν ὑμῶν τὸν νεώτερον, καὶ γνώσομαι ὅτι οὐ κατάσκοποί
  ἐστε, ἀλλ᾽ ὅτι εἰρηνικοί ἐστε, καὶ τὸν ἀδελφὸν ὑμῶν ἀποδώσω ὑμῖν, καὶ τῇ γῇ
  ἐμπορεύεσθε. <span style="color:#b00e23">(35)</span> ἐγένετο δὲ ἐν τῷ
  κατακενοῦν αὐτοὺς τοὺς σάκκους αὐτῶν καὶ ἦν ἑκάστου ὁ δεσμὸς τοῦ ἀργυρίου ἐν
  τῷ σάκκῳ αὐτῶν· καὶ εἶδον τοὺς δεσμοὺς τοῦ ἀργυρίου αὐτῶν, αὐτοὶ καὶ ὁ πατὴρ
  αὐτῶν, καὶ ἐφοβήθησαν. <span style="color:#b00e23">(36)</span> εἶπεν δὲ
  αὐτοῖς Ιακωβ ὁ πατὴρ αὐτῶν ᾿Εμὲ ἠτεκνώσατε· Ιωσηφ οὐκ ἔστιν, Συμεων οὐκ
  ἔστιν, καὶ τὸν Βενιαμιν λήμψεσθε· ἐπ᾽ ἐμὲ ἐγένετο πάντα ταῦτα. <span style=
  "color:#b00e23">(37)</span> εἶπεν δὲ Ρουβην τῷ πατρὶ αὐτοῦ λέγων Τοὺς δύο
  υἱούς μου ἀπόκτεινον, ἐὰν μὴ ἀγάγω αὐτὸν πρὸς σέ δὸς αὐτὸν εἰς τὴν χεῖρά μου,
  κἀγὼ ἀνάξω αὐτὸν πρὸς σέ. <span style="color:#b00e23">(38)</span> ὁ δὲ εἶπεν
  Οὐ καταβήσεται ὁ υἱός μου μεθ᾽ ὑμῶν, ὅτι ὁ ἀδελφὸς αὐτοῦ ἀπέθανεν καὶ αὐτὸς
  μόνος καταλέλειπται· καὶ συμβήσεται αὐτὸν μαλακισθῆναι ἐν τῇ ὁδῷ, ᾗ ἂν
  πορεύησθε, καὶ κατάξετέ μου τὸ γῆρας μετὰ λύπης εἰς ᾅδου.
  <h3 id="genesis43">43</h3><span style="color:#b00e23">(1)</span> ῾Ο δὲ λιμὸς
  ἐνίσχυσεν ἐπὶ τῆς γῆς. <span style="color:#b00e23">(2)</span> ἐγένετο δὲ
  ἡνίκα συνετέλεσαν καταφαγεῖν τὸν σῖτον, ὃν ἤνεγκαν ἐξ Αἰγύπτου, καὶ εἶπεν
  αὐτοῖς ὁ πατὴρ αὐτῶν Πάλιν πορευθέντες πρίασθε ἡμῖν μικρὰ βρώματα.
  <span style="color:#b00e23">(3)</span> εἶπεν δὲ αὐτῷ Ιουδας λέγων Διαμαρτυρίᾳ
  διαμεμαρτύρηται ἡμῖν ὁ ἄνθρωπος λέγων Οὐκ ὄψεσθε τὸ πρόσωπόν μου, ἐὰν μὴ ὁ
  ἀδελφὸς ὑμῶν ὁ νεώτερος μεθ᾽ ὑμῶν ᾖ. <span style="color:#b00e23">(4)</span>
  εἰ μὲν οὖν ἀποστέλλεις τὸν ἀδελφὸν ἡμῶν μεθ᾽ ἡμῶν, καταβησόμεθα καὶ
  ἀγοράσωμέν σοι βρώματα· <span style="color:#b00e23">(5)</span> εἰ δὲ μὴ
  ἀποστέλλεις τὸν ἀδελφὸν ἡμῶν μεθ᾽ ἡμῶν, οὐ πορευσόμεθα· ὁ γὰρ ἄνθρωπος εἶπεν
  ἡμῖν λέγων Οὐκ ὄψεσθέ μου τὸ πρόσωπον, ἐὰν μὴ ὁ ἀδελφὸς ὑμῶν ὁ νεώτερος μεθ᾽
  ὑμῶν ᾖ. <span style="color:#b00e23">(6)</span> εἶπεν δὲ Ισραηλ Τί
  ἐκακοποιήσατέ με ἀναγγείλαντες τῷ ἀνθρώπῳ εἰ ἔστιν ὑμῖν ἀδελφός; <span style=
  "color:#b00e23">(7)</span> οἱ δὲ εἶπαν ᾿Ερωτῶν ἐπηρώτησεν ἡμᾶς ὁ ἄνθρωπος καὶ
  τὴν γενεὰν ἡμῶν λέγων Εἰ ἔτι ὁ πατὴρ ὑμῶν ζῇ; εἰ ἔστιν ὑμῖν ἀδελφός; καὶ
  ἀπηγγείλαμεν αὐτῷ κατὰ τὴν ἐπερώτησιν ταύτην. μὴ ᾔδειμεν εἰ ἐρεῖ ἡμῖν
  ᾿Αγάγετε τὸν ἀδελφὸν ὑμῶν; <span style="color:#b00e23">(8)</span> εἶπεν δὲ
  Ιουδας πρὸς Ισραηλ τὸν πατέρα αὐτοῦ ᾿Απόστειλον τὸ παιδάριον μετ᾽ ἐμοῦ, καὶ
  ἀναστάντες πορευσόμεθα, ἵνα ζῶμεν καὶ μὴ ἀποθάνωμεν καὶ ἡμεῖς καὶ σὺ καὶ ἡ
  ἀποσκευὴ ἡμῶν. <span style="color:#b00e23">(9)</span> ἐγὼ δὲ ἐκδέχομαι αὐτόν,
  ἐκ χειρός μου ζήτησον αὐτόν· ἐὰν μὴ ἀγάγω αὐτὸν πρὸς σὲ καὶ στήσω αὐτὸν
  ἐναντίον σου, ἡμαρτηκὼς ἔσομαι πρὸς σὲ πάσας τὰς ἡμέρας. <span style=
  "color:#b00e23">(10)</span> εἰ μὴ γὰρ ἐβραδύναμεν, ἤδη ἂν ὑπεστρέψαμεν δίς.
  <span style="color:#b00e23">(11)</span> εἶπεν δὲ αὐτοῖς Ισραηλ ὁ πατὴρ αὐτῶν
  Εἰ οὕτως ἐστίν, τοῦτο ποιήσατε· λάβετε ἀπὸ τῶν καρπῶν τῆς γῆς ἐν τοῖς
  ἀγγείοις ὑμῶν καὶ καταγάγετε τῷ ἀνθρώπῳ δῶρα, τῆς ῥητίνης καὶ τοῦ μέλιτος,
  θυμίαμα καὶ στακτὴν καὶ τερέμινθον καὶ κάρυα. <span style=
  "color:#b00e23">(12)</span> καὶ τὸ ἀργύριον δισσὸν λάβετε ἐν ταῖς χερσὶν
  ὑμῶν· τὸ ἀργύριον τὸ ἀποστραφὲν ἐν τοῖς μαρσίπποις ὑμῶν ἀποστρέψατε μεθ᾽
  ὑμῶν· μήποτε ἀγνόημά ἐστιν. <span style="color:#b00e23">(13)</span> καὶ τὸν
  ἀδελφὸν ὑμῶν λάβετε καὶ ἀναστάντες κατάβητε πρὸς τὸν ἄνθρωπον. <span style=
  "color:#b00e23">(14)</span> ὁ δὲ θεός μου δῴη ὑμῖν χάριν ἐναντίον τοῦ
  ἀνθρώπου, καὶ ἀποστείλαι τὸν ἀδελφὸν ὑμῶν τὸν ἕνα καὶ τὸν Βενιαμιν· ἐγὼ μὲν
  γάρ, καθὰ ἠτέκνωμαι, ἠτέκνωμαι. <span style="color:#b00e23">(15)</span>
  Λαβόντες δὲ οἱ ἄνδρες τὰ δῶρα ταῦτα καὶ τὸ ἀργύριον διπλοῦν ἔλαβον ἐν ταῖς
  χερσὶν αὐτῶν καὶ τὸν Βενιαμιν καὶ ἀναστάντες κατέβησαν εἰς Αἴγυπτον καὶ
  ἔστησαν ἐναντίον Ιωσηφ. <span style="color:#b00e23">(16)</span> εἶδεν δὲ
  Ιωσηφ αὐτοὺς καὶ τὸν Βενιαμιν τὸν ἀδελφὸν αὐτοῦ τὸν ὁμομήτριον καὶ εἶπεν τῷ
  ἐπὶ τῆς οἰκίας αὐτοῦ Εἰσάγαγε τοὺς ἀνθρώπους εἰς τὴν οἰκίαν καὶ σφάξον θύματα
  καὶ ἑτοίμασον· μετ᾽ ἐμοῦ γὰρ φάγονται οἱ ἄνθρωποι ἄρτους τὴν μεσημβρίαν.
  <span style="color:#b00e23">(17)</span> ἐποίησεν δὲ ὁ ἄνθρωπος, καθὰ εἶπεν
  Ιωσηφ, καὶ εἰσήγαγεν τοὺς ἀνθρώπους εἰς τὸν οἶκον Ιωσηφ.— <span style=
  "color:#b00e23">(18)</span> ἰδόντες δὲ οἱ ἄνθρωποι ὅτι εἰσήχθησαν εἰς τὸν
  οἶκον Ιωσηφ, εἶπαν Διὰ τὸ ἀργύριον τὸ ἀποστραφὲν ἐν τοῖς μαρσίπποις ἡμῶν τὴν
  ἀρχὴν ἡμεῖς εἰσαγόμεθα τοῦ συκοφαντῆσαι ἡμᾶς καὶ ἐπιθέσθαι ἡμῖν τοῦ λαβεῖν
  ἡμᾶς εἰς παῖδας καὶ τοὺς ὄνους ἡμῶν. <span style="color:#b00e23">(19)</span>
  προσελθόντες δὲ πρὸς τὸν ἄνθρωπον τὸν ἐπὶ τοῦ οἴκου Ιωσηφ ἐλάλησαν αὐτῷ ἐν τῷ
  πυλῶνι τοῦ οἴκου <span style="color:#b00e23">(20)</span> λέγοντες Δεόμεθα,
  κύριε· κατέβημεν τὴν ἀρχὴν πρίασθαι βρώματα· <span style=
  "color:#b00e23">(21)</span> ἐγένετο δὲ ἡνίκα ἤλθομεν εἰς τὸ καταλῦσαι καὶ
  ἠνοίξαμεν τοὺς μαρσίππους ἡμῶν, καὶ τόδε τὸ ἀργύριον ἑκάστου ἐν τῷ μαρσίππῳ
  αὐτοῦ· τὸ ἀργύριον ἡμῶν ἐν σταθμῷ ἀπεστρέψαμεν νῦν ἐν ταῖς χερσὶν ἡμῶν
  <span style="color:#b00e23">(22)</span> καὶ ἀργύριον ἕτερον ἠνέγκαμεν μεθ᾽
  ἑαυτῶν ἀγοράσαι βρώματα· οὐκ οἴδαμεν, τίς ἐνέβαλεν τὸ ἀργύριον εἰς τοὺς
  μαρσίππους ἡμῶν. <span style="color:#b00e23">(23)</span> εἶπεν δὲ αὐτοῖς
  ῞Ιλεως ὑμῖν, μὴ φοβεῖσθε· ὁ θεὸς ὑμῶν καὶ ὁ θεὸς τῶν πατέρων ὑμῶν ἔδωκεν ὑμῖν
  θησαυροὺς ἐν τοῖς μαρσίπποις ὑμῶν, τὸ δὲ ἀργύριον ὑμῶν εὐδοκιμοῦν ἀπέχω. καὶ
  ἐξήγαγεν πρὸς αὐτοὺς τὸν Συμεων <span style="color:#b00e23">(24)</span> καὶ
  ἤνεγκεν ὕδωρ νίψαι τοὺς πόδας αὐτῶν καὶ ἔδωκεν χορτάσματα τοῖς ὄνοις αὐτῶν.
  <span style="color:#b00e23">(25)</span> ἡτοίμασαν δὲ τὰ δῶρα ἕως τοῦ ἐλθεῖν
  Ιωσηφ μεσημβρίας· ἤκουσαν γὰρ ὅτι ἐκεῖ μέλλει ἀριστᾶν. <span style=
  "color:#b00e23">(26)</span> Εἰσῆλθεν δὲ Ιωσηφ εἰς τὴν οἰκίαν, καὶ προσήνεγκαν
  αὐτῷ τὰ δῶρα, ἃ εἶχον ἐν ταῖς χερσὶν αὐτῶν, εἰς τὸν οἶκον καὶ προσεκύνησαν
  αὐτῷ ἐπὶ πρόσωπον ἐπὶ τὴν γῆν. <span style="color:#b00e23">(27)</span>
  ἠρώτησεν δὲ αὐτούς Πῶς ἔχετε; καὶ εἶπεν αὐτοῖς Εἰ ὑγιαίνει ὁ πατὴρ ὑμῶν ὁ
  πρεσβύτερος, ὃν εἴπατε; ἔτι ζῇ; <span style="color:#b00e23">(28)</span> οἱ δὲ
  εἶπαν ῾Υγιαίνει ὁ παῖς σου ὁ πατὴρ ἡμῶν, ἔτι ζῇ. καὶ εἶπεν Εὐλογητὸς ὁ
  ἄνθρωπος ἐκεῖνος τῷ θεῷ. καὶ κύψαντες προσεκύνησαν αὐτῷ. <span style=
  "color:#b00e23">(29)</span> ἀναβλέψας δὲ τοῖς ὀφθαλμοῖς Ιωσηφ εἶδεν Βενιαμιν
  τὸν ἀδελφὸν αὐτοῦ τὸν ὁμομήτριον καὶ εἶπεν Οὗτος ὁ ἀδελφὸς ὑμῶν ὁ νεώτερος,
  ὃν εἴπατε πρός με ἀγαγεῖν; καὶ εἶπεν ῾Ο θεὸς ἐλεήσαι σε, τέκνον. <span style=
  "color:#b00e23">(30)</span> ἐταράχθη δὲ Ιωσηφ— συνεστρέφετο γὰρ τὰ ἔντερα
  αὐτοῦ ἐπὶ τῷ ἀδελφῷ αὐτοῦ— καὶ ἐζήτει κλαῦσαι· εἰσελθὼν δὲ εἰς τὸ ταμιεῖον
  ἔκλαυσεν ἐκεῖ. <span style="color:#b00e23">(31)</span> καὶ νιψάμενος τὸ
  πρόσωπον ἐξελθὼν ἐνεκρατεύσατο καὶ εἶπεν Παράθετε ἄρτους. <span style=
  "color:#b00e23">(32)</span> καὶ παρέθηκαν αὐτῷ μόνῳ καὶ αὐτοῖς καθ᾽ ἑαυτοὺς
  καὶ τοῖς Αἰγυπτίοις τοῖς συνδειπνοῦσιν μετ᾽ αὐτοῦ καθ᾽ ἑαυτούς· οὐ γὰρ
  ἐδύναντο οἱ Αἰγύπτιοι συνεσθίειν μετὰ τῶν Εβραίων ἄρτους, βδέλυγμα γάρ ἐστιν
  τοῖς Αἰγυπτίοις. <span style="color:#b00e23">(33)</span> ἐκάθισαν δὲ ἐναντίον
  αὐτοῦ, ὁ πρωτότοκος κατὰ τὰ πρεσβεῖα αὐτοῦ καὶ ὁ νεώτερος κατὰ τὴν νεότητα
  αὐτοῦ· ἐξίσταντο δὲ οἱ ἄνθρωποι ἕκαστος πρὸς τὸν ἀδελφὸν αὐτοῦ. <span style=
  "color:#b00e23">(34)</span> ἦραν δὲ μερίδας παρ᾽ αὐτοῦ πρὸς αὐτούς·
  ἐμεγαλύνθη δὲ ἡ μερὶς Βενιαμιν παρὰ τὰς μερίδας πάντων πενταπλασίως πρὸς τὰς
  ἐκείνων. ἔπιον δὲ καὶ ἐμεθύσθησαν μετ᾽ αὐτοῦ.
  <h3 id="genesis44">44</h3><span style="color:#b00e23">(1)</span> Καὶ
  ἐνετείλατο Ιωσηφ τῷ ὄντι ἐπὶ τῆς οἰκίας αὐτοῦ λέγων Πλήσατε τοὺς μαρσίππους
  τῶν ἀνθρώπων βρωμάτων, ὅσα ἐὰν δύνωνται ἆραι, καὶ ἐμβάλατε ἑκάστου τὸ
  ἀργύριον ἐπὶ τοῦ στόματος τοῦ μαρσίππου <span style=
  "color:#b00e23">(2)</span> καὶ τὸ κόνδυ μου τὸ ἀργυροῦν ἐμβάλατε εἰς τὸν
  μάρσιππον τοῦ νεωτέρου καὶ τὴν τιμὴν τοῦ σίτου αὐτοῦ. ἐγενήθη δὲ κατὰ τὸ ῥῆμα
  Ιωσηφ, καθὼς εἶπεν.— <span style="color:#b00e23">(3)</span> τὸ πρωὶ
  διέφαυσεν, καὶ οἱ ἄνθρωποι ἀπεστάλησαν, αὐτοὶ καὶ οἱ ὄνοι αὐτῶν. <span style=
  "color:#b00e23">(4)</span> ἐξελθόντων δὲ αὐτῶν τὴν πόλιν (οὐκ ἀπέσχον μακράν)
  καὶ Ιωσηφ εἶπεν τῷ ἐπὶ τῆς οἰκίας αὐτοῦ ᾿Αναστὰς ἐπιδίωξον ὀπίσω τῶν ἀνθρώπων
  καὶ καταλήμψῃ αὐτοὺς καὶ ἐρεῖς αὐτοῖς Τί ὅτι ἀνταπεδώκατε πονηρὰ ἀντὶ καλῶν;
  <span style="color:#b00e23">(5)</span> ἵνα τί ἐκλέψατέ μου τὸ κόνδυ τὸ
  ἀργυροῦν; οὐ τοῦτό ἐστιν, ἐν ᾧ πίνει ὁ κύριός μου; αὐτὸς δὲ οἰωνισμῷ
  οἰωνίζεται ἐν αὐτῷ. πονηρὰ συντετέλεσθε, ἃ πεποιήκατε. <span style=
  "color:#b00e23">(6)</span> εὑρὼν δὲ αὐτοὺς εἶπεν αὐτοῖς κατὰ τὰ ῥήματα ταῦτα.
  <span style="color:#b00e23">(7)</span> οἱ δὲ εἶπον αὐτῷ ῞Ινα τί λαλεῖ ὁ
  κύριος κατὰ τὰ ῥήματα ταῦτα; μὴ γένοιτο τοῖς παισίν σου ποιῆσαι κατὰ τὸ ῥῆμα
  τοῦτο. <span style="color:#b00e23">(8)</span> εἰ τὸ μὲν ἀργύριον, ὃ εὕρομεν
  ἐν τοῖς μαρσίπποις ἡμῶν, ἀπεστρέψαμεν πρὸς σὲ ἐκ γῆς Χανααν, πῶς ἂν κλέψαιμεν
  ἐκ τοῦ οἴκου τοῦ κυρίου σου ἀργύριον ἢ χρυσίον; <span style=
  "color:#b00e23">(9)</span> παρ᾽ ᾧ ἂν εὑρεθῇ τὸ κόνδυ τῶν παίδων σου,
  ἀποθνῃσκέτω· καὶ ἡμεῖς δὲ ἐσόμεθα παῖδες τῷ κυρίῳ ἡμῶν. <span style=
  "color:#b00e23">(10)</span> ὁ δὲ εἶπεν Καὶ νῦν ὡς λέγετε, οὕτως ἔσται· ὁ
  ἄνθρωπος, παρ᾽ ᾧ ἂν εὑρεθῇ τὸ κόνδυ, αὐτὸς ἔσται μου παῖς, ὑμεῖς δὲ ἔσεσθε
  καθαροί. <span style="color:#b00e23">(11)</span> καὶ ἔσπευσαν καὶ καθεῖλαν
  ἕκαστος τὸν μάρσιππον αὐτοῦ ἐπὶ τὴν γῆν καὶ ἤνοιξαν ἕκαστος τὸν μάρσιππον
  αὐτοῦ. <span style="color:#b00e23">(12)</span> ἠρεύνα δὲ ἀπὸ τοῦ πρεσβυτέρου
  ἀρξάμενος ἕως ἦλθεν ἐπὶ τὸν νεώτερον, καὶ εὗρεν τὸ κόνδυ ἐν τῷ μαρσίππῳ τῷ
  Βενιαμιν. <span style="color:#b00e23">(13)</span> καὶ διέρρηξαν τὰ ἱμάτια
  αὐτῶν καὶ ἐπέθηκαν ἕκαστος τὸν μάρσιππον αὐτοῦ ἐπὶ τὸν ὄνον αὐτοῦ καὶ
  ἐπέστρεψαν εἰς τὴν πόλιν. <span style="color:#b00e23">(14)</span> Εἰσῆλθεν δὲ
  Ιουδας καὶ οἱ ἀδελφοὶ αὐτοῦ πρὸς Ιωσηφ ἔτι αὐτοῦ ὄντος ἐκεῖ καὶ ἔπεσον
  ἐναντίον αὐτοῦ ἐπὶ τὴν γῆν. <span style="color:#b00e23">(15)</span> εἶπεν δὲ
  αὐτοῖς Ιωσηφ Τί τὸ πρᾶγμα τοῦτο, ὃ ἐποιήσατε; οὐκ οἴδατε ὅτι οἰωνισμῷ
  οἰωνιεῖται ἄνθρωπος οἷος ἐγώ; <span style="color:#b00e23">(16)</span> εἶπεν
  δὲ Ιουδας Τί ἀντεροῦμεν τῷ κυρίῳ ἢ τί λαλήσωμεν ἢ τί δικαιωθῶμεν; ὁ δὲ θεὸς
  εὗρεν τὴν ἀδικίαν τῶν παίδων σου. ἰδού ἐσμεν οἰκέται τῷ κυρίῳ ἡμῶν, καὶ ἡμεῖς
  καὶ παρ᾽ ᾧ εὑρέθη τὸ κόνδυ. <span style="color:#b00e23">(17)</span> εἶπεν δὲ
  Ιωσηφ Μή μοι γένοιτο ποιῆσαι τὸ ῥῆμα τοῦτο· ὁ ἄνθρωπος, παρ᾽ ᾧ εὑρέθη τὸ
  κόνδυ, αὐτὸς ἔσται μου παῖς, ὑμεῖς δὲ ἀνάβητε μετὰ σωτηρίας πρὸς τὸν πατέρα
  ὑμῶν. <span style="color:#b00e23">(18)</span> ᾿Εγγίσας δὲ αὐτῷ Ιουδας εἶπεν
  Δέομαι, κύριε, λαλησάτω ὁ παῖς σου ῥῆμα ἐναντίον σου, καὶ μὴ θυμωθῇς τῷ παιδί
  σου, ὅτι σὺ εἶ μετὰ Φαραω. <span style="color:#b00e23">(19)</span> κύριε, σὺ
  ἠρώτησας τοὺς παῖδάς σου λέγων Εἰ ἔχετε πατέρα ἢ ἀδελφόν; <span style=
  "color:#b00e23">(20)</span> καὶ εἴπαμεν τῷ κυρίῳ ῎Εστιν ἡμῖν πατὴρ
  πρεσβύτερος καὶ παιδίον γήρως νεώτερον αὐτῷ, καὶ ὁ ἀδελφὸς αὐτοῦ ἀπέθανεν,
  αὐτὸς δὲ μόνος ὑπελείφθη τῇ μητρὶ αὐτοῦ, ὁ δὲ πατὴρ αὐτὸν ἠγάπησεν.
  <span style="color:#b00e23">(21)</span> εἶπας δὲ τοῖς παισίν σου Καταγάγετε
  αὐτὸν πρός με, καὶ ἐπιμελοῦμαι αὐτοῦ. <span style="color:#b00e23">(22)</span>
  καὶ εἴπαμεν τῷ κυρίῳ Οὐ δυνήσεται τὸ παιδίον καταλιπεῖν τὸν πατέρα· ἐὰν δὲ
  καταλίπῃ τὸν πατέρα, ἀποθανεῖται. <span style="color:#b00e23">(23)</span> σὺ
  δὲ εἶπας τοῖς παισίν σου ᾿Εὰν μὴ καταβῇ ὁ ἀδελφὸς ὑμῶν ὁ νεώτερος μεθ᾽ ὑμῶν,
  οὐ προσθήσεσθε ἔτι ἰδεῖν τὸ πρόσωπόν μου. <span style=
  "color:#b00e23">(24)</span> ἐγένετο δὲ ἡνίκα ἀνέβημεν πρὸς τὸν παῖδά σου
  πατέρα δὲ ἡμῶν, ἀπηγγείλαμεν αὐτῷ τὰ ῥήματα τοῦ κυρίου. <span style=
  "color:#b00e23">(25)</span> εἶπεν δὲ ἡμῖν ὁ πατὴρ ἡμῶν Βαδίσατε πάλιν,
  ἀγοράσατε ἡμῖν μικρὰ βρώματα. <span style="color:#b00e23">(26)</span> ἡμεῖς
  δὲ εἴπαμεν Οὐ δυνησόμεθα καταβῆναι· ἀλλ᾽ εἰ μὲν ὁ ἀδελφὸς ἡμῶν ὁ νεώτερος
  καταβαίνει μεθ᾽ ἡμῶν, καταβησόμεθα· οὐ γὰρ δυνησόμεθα ἰδεῖν τὸ πρόσωπον τοῦ
  ἀνθρώπου, τοῦ ἀδελφοῦ τοῦ νεωτέρου μὴ ὄντος μεθ᾽ ἡμῶν. <span style=
  "color:#b00e23">(27)</span> εἶπεν δὲ ὁ παῖς σου ὁ πατὴρ ἡμῶν πρὸς ἡμᾶς ῾Υμεῖς
  γινώσκετε ὅτι δύο ἔτεκέν μοι ἡ γυνή· <span style="color:#b00e23">(28)</span>
  καὶ ἐξῆλθεν ὁ εἷς ἀπ᾽ ἐμοῦ, καὶ εἴπατε ὅτι θηριόβρωτος γέγονεν, καὶ οὐκ εἶδον
  αὐτὸν ἔτι καὶ νῦν· <span style="color:#b00e23">(29)</span> ἐὰν οὖν λάβητε καὶ
  τοῦτον ἐκ προσώπου μου καὶ συμβῇ αὐτῷ μαλακία ἐν τῇ ὁδῷ, καὶ κατάξετέ μου τὸ
  γῆρας μετὰ λύπης εἰς ᾅδου. <span style="color:#b00e23">(30)</span> νῦν οὖν
  ἐὰν εἰσπορεύωμαι πρὸς τὸν παῖδά σου πατέρα δὲ ἡμῶν καὶ τὸ παιδάριον μὴ ᾖ μεθ᾽
  ἡμῶν— ἡ δὲ ψυχὴ αὐτοῦ ἐκκρέμαται ἐκ τῆς τούτου ψυχῆς—, <span style=
  "color:#b00e23">(31)</span> καὶ ἔσται ἐν τῷ ἰδεῖν αὐτὸν μὴ ὂν τὸ παιδάριον
  μεθ᾽ ἡμῶν τελευτήσει, καὶ κατάξουσιν οἱ παῖδές σου τὸ γῆρας τοῦ παιδός σου
  πατρὸς δὲ ἡμῶν μετ᾽ ὀδύνης εἰς ᾅδου. <span style="color:#b00e23">(32)</span>
  ὁ γὰρ παῖς σου ἐκδέδεκται τὸ παιδίον παρὰ τοῦ πατρὸς λέγων ᾿Εὰν μὴ ἀγάγω
  αὐτὸν πρὸς σὲ καὶ στήσω αὐτὸν ἐναντίον σου, ἡμαρτηκὼς ἔσομαι πρὸς τὸν πατέρα
  πάσας τὰς ἡμέρας. <span style="color:#b00e23">(33)</span> νῦν οὖν παραμενῶ
  σοι παῖς ἀντὶ τοῦ παιδίου, οἰκέτης τοῦ κυρίου· τὸ δὲ παιδίον ἀναβήτω μετὰ τῶν
  ἀδελφῶν. <span style="color:#b00e23">(34)</span> πῶς γὰρ ἀναβήσομαι πρὸς τὸν
  πατέρα, τοῦ παιδίου μὴ ὄντος μεθ᾽ ἡμῶν; ἵνα μὴ ἴδω τὰ κακά, ἃ εὑρήσει τὸν
  πατέρα μου.
  <h3 id="genesis45">45</h3><span style="color:#b00e23">(1)</span> Καὶ οὐκ
  ἠδύνατο Ιωσηφ ἀνέχεσθαι πάντων τῶν παρεστηκότων αὐτῷ, ἀλλ᾽ εἶπεν
  ᾿Εξαποστείλατε πάντας ἀπ᾽ ἐμοῦ. καὶ οὐ παρειστήκει οὐδεὶς ἔτι τῷ Ιωσηφ, ἡνίκα
  ἀνεγνωρίζετο τοῖς ἀδελφοῖς αὐτοῦ. <span style="color:#b00e23">(2)</span> καὶ
  ἀφῆκεν φωνὴν μετὰ κλαυθμοῦ· ἤκουσαν δὲ πάντες οἱ Αἰγύπτιοι, καὶ ἀκουστὸν
  ἐγένετο εἰς τὸν οἶκον Φαραω. <span style="color:#b00e23">(3)</span> εἶπεν δὲ
  Ιωσηφ πρὸς τοὺς ἀδελφοὺς αὐτοῦ ᾿Εγώ εἰμι Ιωσηφ· ἔτι ὁ πατήρ μου ζῇ; καὶ οὐκ
  ἐδύναντο οἱ ἀδελφοὶ ἀποκριθῆναι αὐτῷ· ἐταράχθησαν γάρ. <span style=
  "color:#b00e23">(4)</span> εἶπεν δὲ Ιωσηφ πρὸς τοὺς ἀδελφοὺς αὐτοῦ ᾿Εγγίσατε
  πρός με. καὶ ἤγγισαν. καὶ εἶπεν ᾿Εγώ εἰμι Ιωσηφ ὁ ἀδελφὸς ὑμῶν, ὃν ἀπέδοσθε
  εἰς Αἴγυπτον. <span style="color:#b00e23">(5)</span> νῦν οὖν μὴ λυπεῖσθε μηδὲ
  σκληρὸν ὑμῖν φανήτω ὅτι ἀπέδοσθέ με ὧδε· εἰς γὰρ ζωὴν ἀπέστειλέν με ὁ θεὸς
  ἔμπροσθεν ὑμῶν· <span style="color:#b00e23">(6)</span> τοῦτο γὰρ δεύτερον
  ἔτος λιμὸς ἐπὶ τῆς γῆς, καὶ ἔτι λοιπὰ πέντε ἔτη, ἐν οἷς οὐκ ἔσται ἀροτρίασις
  οὐδὲ ἄμητος· <span style="color:#b00e23">(7)</span> ἀπέστειλεν γάρ με ὁ θεὸς
  ἔμπροσθεν ὑμῶν, ὑπολείπεσθαι ὑμῶν κατάλειμμα ἐπὶ τῆς γῆς καὶ ἐκθρέψαι ὑμῶν
  κατάλειψιν μεγάλην. <span style="color:#b00e23">(8)</span> νῦν οὖν οὐχ ὑμεῖς
  με ἀπεστάλκατε ὧδε, ἀλλ᾽ ἢ ὁ θεός, καὶ ἐποίησέν με ὡς πατέρα Φαραω καὶ κύριον
  παντὸς τοῦ οἴκου αὐτοῦ καὶ ἄρχοντα πάσης γῆς Αἰγύπτου. <span style=
  "color:#b00e23">(9)</span> σπεύσαντες οὖν ἀνάβητε πρὸς τὸν πατέρα μου καὶ
  εἴπατε αὐτῷ Τάδε λέγει ὁ υἱός σου Ιωσηφ ᾿Εποίησέν με ὁ θεὸς κύριον πάσης γῆς
  Αἰγύπτου· κατάβηθι οὖν πρός με καὶ μὴ μείνῃς· <span style=
  "color:#b00e23">(10)</span> καὶ κατοικήσεις ἐν γῇ Γεσεμ ᾿Αραβίας καὶ ἔσῃ
  ἐγγύς μου, σὺ καὶ οἱ υἱοί σου καὶ οἱ υἱοὶ τῶν υἱῶν σου, τὰ πρόβατά σου καὶ αἱ
  βόες σου καὶ ὅσα σοί ἐστιν, <span style="color:#b00e23">(11)</span> καὶ
  ἐκθρέψω σε ἐκεῖ— ἔτι γὰρ πέντε ἔτη λιμός—, ἵνα μὴ ἐκτριβῇς, σὺ καὶ οἱ υἱοί
  σου καὶ πάντα τὰ ὑπάρχοντά σου. <span style="color:#b00e23">(12)</span> ἰδοὺ
  οἱ ὀφθαλμοὶ ὑμῶν βλέπουσιν καὶ οἱ ὀφθαλμοὶ Βενιαμιν τοῦ ἀδελφοῦ μου ὅτι τὸ
  στόμα μου τὸ λαλοῦν πρὸς ὑμᾶς. <span style="color:#b00e23">(13)</span>
  ἀπαγγείλατε οὖν τῷ πατρί μου πᾶσαν τὴν δόξαν μου τὴν ἐν Αἰγύπτῳ καὶ ὅσα
  εἴδετε, καὶ ταχύναντες καταγάγετε τὸν πατέρα μου ὧδε. <span style=
  "color:#b00e23">(14)</span> καὶ ἐπιπεσὼν ἐπὶ τὸν τράχηλον Βενιαμιν τοῦ
  ἀδελφοῦ αὐτοῦ ἔκλαυσεν ἐπ᾽ αὐτῷ, καὶ Βενιαμιν ἔκλαυσεν ἐπὶ τῷ τραχήλῳ αὐτοῦ.
  <span style="color:#b00e23">(15)</span> καὶ καταφιλήσας πάντας τοὺς ἀδελφοὺς
  αὐτοῦ ἔκλαυσεν ἐπ᾽ αὐτοῖς, καὶ μετὰ ταῦτα ἐλάλησαν οἱ ἀδελφοὶ αὐτοῦ πρὸς
  αὐτόν. <span style="color:#b00e23">(16)</span> Καὶ διεβοήθη ἡ φωνὴ εἰς τὸν
  οἶκον Φαραω λέγοντες ῞Ηκασιν οἱ ἀδελφοὶ Ιωσηφ. ἐχάρη δὲ Φαραω καὶ ἡ θεραπεία
  αὐτοῦ. <span style="color:#b00e23">(17)</span> εἶπεν δὲ Φαραω πρὸς Ιωσηφ
  Εἰπὸν τοῖς ἀδελφοῖς σου Τοῦτο ποιήσατε· γεμίσατε τὰ πορεῖα ὑμῶν καὶ ἀπέλθατε
  εἰς γῆν Χανααν <span style="color:#b00e23">(18)</span> καὶ παραλαβόντες τὸν
  πατέρα ὑμῶν καὶ τὰ ὑπάρχοντα ὑμῶν ἥκετε πρός με, καὶ δώσω ὑμῖν πάντων τῶν
  ἀγαθῶν Αἰγύπτου, καὶ φάγεσθε τὸν μυελὸν τῆς γῆς. <span style=
  "color:#b00e23">(19)</span> σὺ δὲ ἔντειλαι ταῦτα, λαβεῖν αὐτοῖς ἁμάξας ἐκ γῆς
  Αἰγύπτου τοῖς παιδίοις ὑμῶν καὶ ταῖς γυναιξίν, καὶ ἀναλαβόντες τὸν πατέρα
  ὑμῶν παραγίνεσθε· <span style="color:#b00e23">(20)</span> καὶ μὴ φείσησθε
  τοῖς ὀφθαλμοῖς τῶν σκευῶν ὑμῶν, τὰ γὰρ πάντα ἀγαθὰ Αἰγύπτου ὑμῖν ἔσται.
  <span style="color:#b00e23">(21)</span> ἐποίησαν δὲ οὕτως οἱ υἱοὶ Ισραηλ·
  ἔδωκεν δὲ Ιωσηφ αὐτοῖς ἁμάξας κατὰ τὰ εἰρημένα ὑπὸ Φαραω τοῦ βασιλέως καὶ
  ἔδωκεν αὐτοῖς ἐπισιτισμὸν εἰς τὴν ὁδόν, <span style=
  "color:#b00e23">(22)</span> καὶ πᾶσιν ἔδωκεν δισσὰς στολάς, τῷ δὲ Βενιαμιν
  ἔδωκεν τριακοσίους χρυσοῦς καὶ πέντε ἐξαλλασσούσας στολάς, <span style=
  "color:#b00e23">(23)</span> καὶ τῷ πατρὶ αὐτοῦ ἀπέστειλεν κατὰ τὰ αὐτὰ καὶ
  δέκα ὄνους αἴροντας ἀπὸ πάντων τῶν ἀγαθῶν Αἰγύπτου καὶ δέκα ἡμιόνους αἰρούσας
  ἄρτους τῷ πατρὶ αὐτοῦ εἰς ὁδόν. <span style="color:#b00e23">(24)</span>
  ἐξαπέστειλεν δὲ τοὺς ἀδελφοὺς αὐτοῦ, καὶ ἐπορεύθησαν· καὶ εἶπεν αὐτοῖς Μὴ
  ὀργίζεσθε ἐν τῇ ὁδῷ. <span style="color:#b00e23">(25)</span> Καὶ ἀνέβησαν ἐξ
  Αἰγύπτου καὶ ἦλθον εἰς γῆν Χανααν πρὸς Ιακωβ τὸν πατέρα αὐτῶν <span style=
  "color:#b00e23">(26)</span> καὶ ἀνήγγειλαν αὐτῷ λέγοντες ὅτι ῾Ο υἱός σου
  Ιωσηφ ζῇ, καὶ αὐτὸς ἄρχει πάσης γῆς Αἰγύπτου. καὶ ἐξέστη ἡ διάνοια Ιακωβ· οὐ
  γὰρ ἐπίστευσεν αὐτοῖς. <span style="color:#b00e23">(27)</span> ἐλάλησαν δὲ
  αὐτῷ πάντα τὰ ῥηθέντα ὑπὸ Ιωσηφ, ὅσα εἶπεν αὐτοῖς. ἰδὼν δὲ τὰς ἁμάξας, ἃς
  ἀπέστειλεν Ιωσηφ ὥστε ἀναλαβεῖν αὐτόν, ἀνεζωπύρησεν τὸ πνεῦμα Ιακωβ τοῦ
  πατρὸς αὐτῶν. <span style="color:#b00e23">(28)</span> εἶπεν δὲ Ισραηλ Μέγα
  μοί ἐστιν, εἰ ἔτι Ιωσηφ ὁ υἱός μου ζῇ· πορευθεὶς ὄψομαι αὐτὸν πρὸ τοῦ
  ἀποθανεῖν με.
  <h3 id="genesis46">46</h3><span style="color:#b00e23">(1)</span> ᾿Απάρας δὲ
  Ισραηλ, αὐτὸς καὶ πάντα τὰ αὐτοῦ, ἦλθεν ἐπὶ τὸ φρέαρ τοῦ ὅρκου καὶ ἔθυσεν
  θυσίαν τῷ θεῷ τοῦ πατρὸς αὐτοῦ Ισαακ. <span style="color:#b00e23">(2)</span>
  εἶπεν δὲ ὁ θεὸς Ισραηλ ἐν ὁράματι τῆς νυκτὸς εἴπας Ιακωβ, Ιακωβ. ὁ δὲ εἶπεν
  Τί ἐστιν; <span style="color:#b00e23">(3)</span> λέγων ᾿Εγώ εἰμι ὁ θεὸς τῶν
  πατέρων σου· μὴ φοβοῦ καταβῆναι εἰς Αἴγυπτον· εἰς γὰρ ἔθνος μέγα ποιήσω σε
  ἐκεῖ, <span style="color:#b00e23">(4)</span> καὶ ἐγὼ καταβήσομαι μετὰ σοῦ εἰς
  Αἴγυπτον, καὶ ἐγὼ ἀναβιβάσω σε εἰς τέλος, καὶ Ιωσηφ ἐπιβαλεῖ τὰς χεῖρας ἐπὶ
  τοὺς ὀφθαλμούς σου. <span style="color:#b00e23">(5)</span> ἀνέστη δὲ Ιακωβ
  ἀπὸ τοῦ φρέατος τοῦ ὅρκου, καὶ ἀνέλαβον οἱ υἱοὶ Ισραηλ τὸν πατέρα αὐτῶν καὶ
  τὴν ἀποσκευὴν καὶ τὰς γυναῖκας αὐτῶν ἐπὶ τὰς ἁμάξας, ἃς ἀπέστειλεν Ιωσηφ ἆραι
  αὐτόν, <span style="color:#b00e23">(6)</span> καὶ ἀναλαβόντες τὰ ὑπάρχοντα
  αὐτῶν καὶ πᾶσαν τὴν κτῆσιν, ἣν ἐκτήσαντο ἐν γῇ Χανααν, εἰσῆλθον εἰς Αἴγυπτον,
  Ιακωβ καὶ πᾶν τὸ σπέρμα αὐτοῦ μετ᾽ αὐτοῦ, <span style=
  "color:#b00e23">(7)</span> υἱοὶ καὶ οἱ υἱοὶ τῶν υἱῶν αὐτοῦ μετ᾽ αὐτοῦ,
  θυγατέρες καὶ θυγατέρες τῶν υἱῶν αὐτοῦ· καὶ πᾶν τὸ σπέρμα αὐτοῦ ἤγαγεν εἰς
  Αἴγυπτον. <span style="color:#b00e23">(8)</span> Ταῦτα δὲ τὰ ὀνόματα τῶν υἱῶν
  Ισραηλ τῶν εἰσελθόντων εἰς Αἴγυπτον. Ιακωβ καὶ οἱ υἱοὶ αὐτοῦ· πρωτότοκος
  Ιακωβ Ρουβην. <span style="color:#b00e23">(9)</span> υἱοὶ δὲ Ρουβην· Ενωχ καὶ
  Φαλλους, Ασρων καὶ Χαρμι. <span style="color:#b00e23">(10)</span> υἱοὶ δὲ
  Συμεων· Ιεμουηλ καὶ Ιαμιν καὶ Αωδ καὶ Ιαχιν καὶ Σααρ καὶ Σαουλ υἱὸς τῆς
  Χανανίτιδος. <span style="color:#b00e23">(11)</span> υἱοὶ δὲ Λευι· Γηρσων,
  Κααθ καὶ Μεραρι. <span style="color:#b00e23">(12)</span> υἱοὶ δὲ Ιουδα· Ηρ
  καὶ Αυναν καὶ Σηλωμ καὶ Φαρες καὶ Ζαρα· ἀπέθανεν δὲ Ηρ καὶ Αυναν ἐν γῇ
  Χανααν· ἐγένοντο δὲ υἱοὶ Φαρες Ασρων καὶ Ιεμουηλ. <span style=
  "color:#b00e23">(13)</span> υἱοὶ δὲ Ισσαχαρ· Θωλα καὶ Φουα καὶ Ιασουβ καὶ
  Ζαμβραμ. <span style="color:#b00e23">(14)</span> υἱοὶ δὲ Ζαβουλων· Σερεδ καὶ
  Αλλων καὶ Αλοηλ. <span style="color:#b00e23">(15)</span> οὗτοι υἱοὶ Λειας,
  οὓς ἔτεκεν τῷ Ιακωβ ἐν Μεσοποταμίᾳ τῆς Συρίας, καὶ Διναν τὴν θυγατέρα αὐτοῦ·
  πᾶσαι αἱ ψυχαί, υἱοὶ καὶ θυγατέρες, τριάκοντα τρεῖς.— <span style=
  "color:#b00e23">(16)</span> υἱοὶ δὲ Γαδ· Σαφων καὶ Αγγις καὶ Σαυνις καὶ
  Θασοβαν καὶ Αηδις καὶ Αροηδις καὶ Αροηλις. <span style=
  "color:#b00e23">(17)</span> υἱοὶ δὲ Ασηρ· Ιεμνα καὶ Ιεσουα καὶ Ιεουλ καὶ
  Βαρια, καὶ Σαρα ἀδελφὴ αὐτῶν. υἱοὶ δὲ Βαρια· Χοβορ καὶ Μελχιηλ. <span style=
  "color:#b00e23">(18)</span> οὗτοι υἱοὶ Ζελφας, ἣν ἔδωκεν Λαβαν Λεια τῇ
  θυγατρὶ αὐτοῦ, ἣ ἔτεκεν τούτους τῷ Ιακωβ, δέκα ἓξ ψυχάς.— <span style=
  "color:#b00e23">(19)</span> υἱοὶ δὲ Ραχηλ γυναικὸς Ιακωβ· Ιωσηφ καὶ Βενιαμιν.
  <span style="color:#b00e23">(20)</span> ἐγένοντο δὲ υἱοὶ Ιωσηφ ἐν γῇ Αἰγύπτῳ,
  οὓς ἔτεκεν αὐτῷ Ασεννεθ θυγάτηρ Πετεφρη ἱερέως ῾Ηλίου πόλεως, τὸν Μανασση καὶ
  τὸν Εφραιμ. ἐγένοντο δὲ υἱοὶ Μανασση, οὓς ἔτεκεν αὐτῷ ἡ παλλακὴ ἡ Σύρα, τὸν
  Μαχιρ· Μαχιρ δὲ ἐγέννησεν τὸν Γαλααδ. υἱοὶ δὲ Εφραιμ ἀδελφοῦ Μανασση·
  Σουταλααμ καὶ Τααμ. υἱοὶ δὲ Σουταλααμ· Εδεμ. <span style=
  "color:#b00e23">(21)</span> υἱοὶ δὲ Βενιαμιν· Βαλα καὶ Χοβωρ καὶ Ασβηλ.
  ἐγένοντο δὲ υἱοὶ Βαλα· Γηρα καὶ Νοεμαν καὶ Αγχις καὶ Ρως καὶ Μαμφιν καὶ
  Οφιμιν· Γηρα δὲ ἐγέννησεν τὸν Αραδ. <span style="color:#b00e23">(22)</span>
  οὗτοι υἱοὶ Ραχηλ, οὓς ἔτεκεν τῷ Ιακωβ· πᾶσαι ψυχαὶ δέκα ὀκτώ.— <span style=
  "color:#b00e23">(23)</span> υἱοὶ δὲ Δαν· Ασομ. <span style=
  "color:#b00e23">(24)</span> καὶ υἱοὶ Νεφθαλι· Ασιηλ καὶ Γωυνι καὶ Ισσααρ καὶ
  Συλλημ. <span style="color:#b00e23">(25)</span> οὗτοι υἱοὶ Βαλλας, ἣν ἔδωκεν
  Λαβαν Ραχηλ τῇ θυγατρὶ αὐτοῦ, ἣ ἔτεκεν τούτους τῷ Ιακωβ· πᾶσαι ψυχαὶ ἑπτά.—
  <span style="color:#b00e23">(26)</span> πᾶσαι δὲ ψυχαὶ αἱ εἰσελθοῦσαι μετὰ
  Ιακωβ εἰς Αἴγυπτον, οἱ ἐξελθόντες ἐκ τῶν μηρῶν αὐτοῦ, χωρὶς τῶν γυναικῶν υἱῶν
  Ιακωβ, πᾶσαι ψυχαὶ ἑξήκοντα ἕξ. <span style="color:#b00e23">(27)</span> υἱοὶ
  δὲ Ιωσηφ οἱ γενόμενοι αὐτῷ ἐν γῇ Αἰγύπτῳ ψυχαὶ ἐννέα. πᾶσαι ψυχαὶ οἴκου Ιακωβ
  αἱ εἰσελθοῦσαι εἰς Αἴγυπτον ἑβδομήκοντα πέντε. <span style=
  "color:#b00e23">(28)</span> Τὸν δὲ Ιουδαν ἀπέστειλεν ἔμπροσθεν αὐτοῦ πρὸς
  Ιωσηφ συναντῆσαι αὐτῷ καθ᾽ ῾Ηρώων πόλιν εἰς γῆν Ραμεσση. <span style=
  "color:#b00e23">(29)</span> ζεύξας δὲ Ιωσηφ τὰ ἅρματα αὐτοῦ ἀνέβη εἰς
  συνάντησιν Ισραηλ τῷ πατρὶ αὐτοῦ καθ᾽ ῾Ηρώων πόλιν καὶ ὀφθεὶς αὐτῷ ἐπέπεσεν
  ἐπὶ τὸν τράχηλον αὐτοῦ καὶ ἔκλαυσεν κλαυθμῷ πλείονι. <span style=
  "color:#b00e23">(30)</span> καὶ εἶπεν Ισραηλ πρὸς Ιωσηφ ᾿Αποθανοῦμαι ἀπὸ τοῦ
  νῦν, ἐπεὶ ἑώρακα τὸ πρόσωπόν σου· ἔτι γὰρ σὺ ζῇς. <span style=
  "color:#b00e23">(31)</span> εἶπεν δὲ Ιωσηφ πρὸς τοὺς ἀδελφοὺς αὐτοῦ ᾿Αναβὰς
  ἀπαγγελῶ τῷ Φαραω καὶ ἐρῶ αὐτῷ Οἱ ἀδελφοί μου καὶ ὁ οἶκος τοῦ πατρός μου, οἳ
  ἦσαν ἐν γῇ Χανααν, ἥκασιν πρός με· <span style="color:#b00e23">(32)</span> οἱ
  δὲ ἄνδρες εἰσὶν ποιμένες— ἄνδρες γὰρ κτηνοτρόφοι ἦσαν— καὶ τὰ κτήνη καὶ τοὺς
  βόας καὶ πάντα τὰ αὐτῶν ἀγειόχασιν. <span style="color:#b00e23">(33)</span>
  ἐὰν οὖν καλέσῃ ὑμᾶς Φαραω καὶ εἴπῃ ὑμῖν Τί τὸ ἔργον ὑμῶν ἐστιν; <span style=
  "color:#b00e23">(34)</span> ἐρεῖτε ῎Ανδρες κτηνοτρόφοι ἐσμὲν οἱ παῖδές σου ἐκ
  παιδὸς ἕως τοῦ νῦν, καὶ ἡμεῖς καὶ οἱ πατέρες ἡμῶν, ἵνα κατοικήσητε ἐν γῇ
  Γεσεμ ᾿Αραβίᾳ· βδέλυγμα γάρ ἐστιν Αἰγυπτίοις πᾶς ποιμὴν προβάτων.
  <h3 id="genesis47">47</h3><span style="color:#b00e23">(1)</span> ᾿Ελθὼν δὲ
  Ιωσηφ ἀπήγγειλεν τῷ Φαραω λέγων ῾Ο πατήρ μου καὶ οἱ ἀδελφοί μου καὶ τὰ κτήνη
  καὶ οἱ βόες αὐτῶν καὶ πάντα τὰ αὐτῶν ἦλθον ἐκ γῆς Χανααν καὶ ἰδού εἰσιν ἐν γῇ
  Γεσεμ. <span style="color:#b00e23">(2)</span> ἀπὸ δὲ τῶν ἀδελφῶν αὐτοῦ
  παρέλαβεν πέντε ἄνδρας καὶ ἔστησεν αὐτοὺς ἐναντίον Φαραω. <span style=
  "color:#b00e23">(3)</span> καὶ εἶπεν Φαραω τοῖς ἀδελφοῖς Ιωσηφ Τί τὸ ἔργον
  ὑμῶν; οἱ δὲ εἶπαν τῷ Φαραω Ποιμένες προβάτων οἱ παῖδές σου, καὶ ἡμεῖς καὶ οἱ
  πατέρες ἡμῶν. <span style="color:#b00e23">(4)</span> εἶπαν δὲ τῷ Φαραω
  Παροικεῖν ἐν τῇ γῇ ἥκαμεν· οὐ γάρ ἐστιν νομὴ τοῖς κτήνεσιν τῶν παίδων σου,
  ἐνίσχυσεν γὰρ ὁ λιμὸς ἐν γῇ Χανααν· νῦν οὖν κατοικήσομεν οἱ παῖδές σου ἐν γῇ
  Γεσεμ. <span style="color:#b00e23">(5)</span> εἶπεν δὲ Φαραω τῷ Ιωσφη
  Κατοικείτωσαν ἐν γῇ Γεσεμ· εἰ δὲ ἐπίστῃ ὅτι εἰσὶν ἐν αὐτοῖς ἄνδρες δυνατοί,
  κατάστησον αὐτοὺς ἄρχοντας τῶν ἐμῶν κτηνῶν. ῏Ηλθον δὲ εἰς Αἴγυπτον πρὸς Ιωσηφ
  Ιακωβ καὶ οἱ υἱοὶ αὐτοῦ, καὶ ἤκουσεν Φαραω βασιλεὺς Αἰγύπτου. καὶ εἶπεν Φαραω
  πρὸς Ιωσηφ λέγων ῾Ο πατήρ σου καὶ οἱ ἀδελφοί σου ἥκασι πρὸς σέ· <span style=
  "color:#b00e23">(6)</span> ἰδοὺ ἡ γῆ Αἰγύπτου ἐναντίον σού ἐστιν· ἐν τῇ
  βελτίστῃ γῇ κατοίκισον τὸν πατέρα σου καὶ τοὺς ἀδελφούς σου. <span style=
  "color:#b00e23">(7)</span> εἰσήγαγεν δὲ Ιωσηφ Ιακωβ τὸν πατέρα αὐτοῦ καὶ
  ἔστησεν αὐτὸν ἐναντίον Φαραω, καὶ εὐλόγησεν Ιακωβ τὸν Φαραω. <span style=
  "color:#b00e23">(8)</span> εἶπεν δὲ Φαραω τῷ Ιακωβ Πόσα ἔτη ἡμερῶν τῆς ζωῆς
  σου; <span style="color:#b00e23">(9)</span> καὶ εἶπεν Ιακωβ τῷ Φαραω Αἱ
  ἡμέραι τῶν ἐτῶν τῆς ζωῆς μου, ἃς παροικῶ, ἑκατὸν τριάκοντα ἔτη· μικραὶ καὶ
  πονηραὶ γεγόνασιν αἱ ἡμέραι τῶν ἐτῶν τῆς ζωῆς μου, οὐκ ἀφίκοντο εἰς τὰς
  ἡμέρας τῶν ἐτῶν τῆς ζωῆς τῶν πατέρων μου, ἃς ἡμέρας παρῴκησαν. <span style=
  "color:#b00e23">(10)</span> καὶ εὐλογήσας Ιακωβ τὸν Φαραω ἐξῆλθεν ἀπ᾽ αὐτοῦ.
  <span style="color:#b00e23">(11)</span> καὶ κατῴκισεν Ιωσηφ τὸν πατέρα καὶ
  τοὺς ἀδελφοὺς αὐτοῦ καὶ ἔδωκεν αὐτοῖς κατάσχεσιν ἐν γῇ Αἰγύπτου ἐν τῇ
  βελτίστῃ γῇ ἐν γῇ Ραμεσση, καθὰ προσέταξεν Φαραω. <span style=
  "color:#b00e23">(12)</span> καὶ ἐσιτομέτρει Ιωσηφ τῷ πατρὶ καὶ τοῖς ἀδελφοῖς
  αὐτοῦ καὶ παντὶ τῷ οἴκῳ τοῦ πατρὸς αὐτοῦ σῖτον κατὰ σῶμα. <span style=
  "color:#b00e23">(13)</span> Σῖτος δὲ οὐκ ἦν ἐν πάσῃ τῇ γῇ· ἐνίσχυσεν γὰρ ὁ
  λιμὸς σφόδρα· ἐξέλιπεν δὲ ἡ γῆ Αἰγύπτου καὶ ἡ γῆ Χανααν ἀπὸ τοῦ λιμοῦ.
  <span style="color:#b00e23">(14)</span> συνήγαγεν δὲ Ιωσηφ πᾶν τὸ ἀργύριον τὸ
  εὑρεθὲν ἐν γῇ Αἰγύπτου καὶ ἐν γῇ Χανααν τοῦ σίτου, οὗ ἠγόραζον καὶ
  ἐσιτομέτρει αὐτοῖς, καὶ εἰσήνεγκεν Ιωσηφ πᾶν τὸ ἀργύριον εἰς τὸν οἶκον Φαραω.
  <span style="color:#b00e23">(15)</span> καὶ ἐξέλιπεν πᾶν τὸ ἀργύριον ἐκ γῆς
  Αἰγύπτου καὶ ἐκ γῆς Χανααν. ἦλθον δὲ πάντες οἱ Αἰγύπτιοι πρὸς Ιωσηφ λέγοντες
  Δὸς ἡμῖν ἄρτους, καὶ ἵνα τί ἀποθνῄσκομεν ἐναντίον σου; ἐκλέλοιπεν γὰρ τὸ
  ἀργύριον ἡμῶν. <span style="color:#b00e23">(16)</span> εἶπεν δὲ αὐτοῖς Ιωσηφ
  Φέρετε τὰ κτήνη ὑμῶν, καὶ δώσω ὑμῖν ἄρτους ἀντὶ τῶν κτηνῶν ὑμῶν, εἰ
  ἐκλέλοιπεν τὸ ἀργύριον. <span style="color:#b00e23">(17)</span> ἤγαγον δὲ τὰ
  κτήνη πρὸς Ιωσηφ, καὶ ἔδωκεν αὐτοῖς Ιωσηφ ἄρτους ἀντὶ τῶν ἵππων καὶ ἀντὶ τῶν
  προβάτων καὶ ἀντὶ τῶν βοῶν καὶ ἀντὶ τῶν ὄνων καὶ ἐξέθρεψεν αὐτοὺς ἐν ἄρτοις
  ἀντὶ πάντων τῶν κτηνῶν αὐτῶν ἐν τῷ ἐνιαυτῷ ἐκείνῳ.— <span style=
  "color:#b00e23">(18)</span> ἐξῆλθεν δὲ τὸ ἔτος ἐκεῖνο, καὶ ἦλθον πρὸς αὐτὸν
  ἐν τῷ ἔτει τῷ δευτέρῳ καὶ εἶπαν αὐτῷ Μήποτε ἐκτριβῶμεν ἀπὸ τοῦ κυρίου ἡμῶν·
  εἰ γὰρ ἐκλέλοιπεν τὸ ἀργύριον καὶ τὰ ὑπάρχοντα καὶ τὰ κτήνη πρὸς σὲ τὸν
  κύριον, καὶ οὐχ ὑπολείπεται ἡμῖν ἐναντίον τοῦ κυρίου ἡμῶν ἀλλ᾽ ἢ τὸ ἴδιον
  σῶμα καὶ ἡ γῆ ἡμῶν. <span style="color:#b00e23">(19)</span> ἵνα οὖν μὴ
  ἀποθάνωμεν ἐναντίον σου καὶ ἡ γῆ ἐρημωθῇ, κτῆσαι ἡμᾶς καὶ τὴν γῆν ἡμῶν ἀντὶ
  ἄρτων, καὶ ἐσόμεθα ἡμεῖς καὶ ἡ γῆ ἡμῶν παῖδες Φαραω· δὸς σπέρμα, ἵνα
  σπείρωμεν καὶ ζῶμεν καὶ μὴ ἀποθάνωμεν καὶ ἡ γῆ οὐκ ἐρημωθήσεται. <span style=
  "color:#b00e23">(20)</span> καὶ ἐκτήσατο Ιωσηφ πᾶσαν τὴν γῆν τῶν Αἰγυπτίων τῷ
  Φαραω· ἀπέδοντο γὰρ οἱ Αἰγύπτιοι τὴν γῆν αὐτῶν τῷ Φαραω, ἐπεκράτησεν γὰρ
  αὐτῶν ὁ λιμός· καὶ ἐγένετο ἡ γῆ Φαραω, <span style=
  "color:#b00e23">(21)</span> καὶ τὸν λαὸν κατεδουλώσατο αὐτῷ εἰς παῖδας ἀπ᾽
  ἄκρων ὁρίων Αἰγύπτου ἕως τῶν ἄκρων, <span style="color:#b00e23">(22)</span>
  χωρὶς τῆς γῆς τῶν ἱερέων μόνον· οὐκ ἐκτήσατο ταύτην Ιωσηφ, ἐν δόσει γὰρ
  ἔδωκεν δόμα τοῖς ἱερεῦσιν Φαραω, καὶ ἤσθιον τὴν δόσιν, ἣν ἔδωκεν αὐτοῖς
  Φαραω· διὰ τοῦτο οὐκ ἀπέδοντο τὴν γῆν αὐτῶν. <span style=
  "color:#b00e23">(23)</span> εἶπεν δὲ Ιωσηφ πᾶσι τοῖς Αἰγυπτίοις ᾿Ιδοὺ
  κέκτημαι ὑμᾶς καὶ τὴν γῆν ὑμῶν σήμερον τῷ Φαραω· λάβετε ἑαυτοῖς σπέρμα καὶ
  σπείρατε τὴν γῆν, <span style="color:#b00e23">(24)</span> καὶ ἔσται τὰ
  γενήματα αὐτῆς δώσετε τὸ πέμπτον μέρος τῷ Φαραω, τὰ δὲ τέσσαρα μέρη ἔσται
  ὑμῖν αὐτοῖς εἰς σπέρμα τῇ γῇ καὶ εἰς βρῶσιν ὑμῖν καὶ πᾶσιν τοῖς ἐν τοῖς
  οἴκοις ὑμῶν. <span style="color:#b00e23">(25)</span> καὶ εἶπαν Σέσωκας ἡμᾶς,
  εὕρομεν χάριν ἐναντίον τοῦ κυρίου ἡμῶν καὶ ἐσόμεθα παῖδες Φαραω. <span style=
  "color:#b00e23">(26)</span> καὶ ἔθετο αὐτοῖς Ιωσηφ εἰς πρόσταγμα ἕως τῆς
  ἡμέρας ταύτης ἐπὶ γῆν Αἰγύπτου τῷ Φαραω ἀποπεμπτοῦν, χωρὶς τῆς γῆς τῶν ἱερέων
  μόνον· οὐκ ἦν τῷ Φαραω. <span style="color:#b00e23">(27)</span> Κατῴκησεν δὲ
  Ισραηλ ἐν γῇ Αἰγύπτῳ ἐπὶ τῆς γῆς Γεσεμ καὶ ἐκληρονόμησαν ἐπ᾽ αὐτῆς καὶ
  ηὐξήθησαν καὶ ἐπληθύνθησαν σφόδρα.— <span style="color:#b00e23">(28)</span>
  ἐπέζησεν δὲ Ιακωβ ἐν γῇ Αἰγύπτῳ δέκα ἑπτὰ ἔτη· ἐγένοντο δὲ αἱ ἡμέραι Ιακωβ
  ἐνιαυτῶν τῆς ζωῆς αὐτοῦ ἑκατὸν τεσσαράκοντα ἑπτὰ ἔτη. <span style=
  "color:#b00e23">(29)</span> ἤγγισαν δὲ αἱ ἡμέραι Ισραηλ τοῦ ἀποθανεῖν, καὶ
  ἐκάλεσεν τὸν υἱὸν αὐτοῦ Ιωσηφ καὶ εἶπεν αὐτῷ Εἰ εὕρηκα χάριν ἐναντίον σου,
  ὑπόθες τὴν χεῖρά σου ὑπὸ τὸν μηρόν μου καὶ ποιήσεις ἐπ᾽ ἐμὲ ἐλεημοσύνην καὶ
  ἀλήθειαν τοῦ μή με θάψαι ἐν Αἰγύπτῳ, <span style="color:#b00e23">(30)</span>
  ἀλλὰ κοιμηθήσομαι μετὰ τῶν πατέρων μου, καὶ ἀρεῖς με ἐξ Αἰγύπτου καὶ θάψεις
  με ἐν τῷ τάφῳ αὐτῶν. ὁ δὲ εἶπεν ᾿Εγὼ ποιήσω κατὰ τὸ ῥῆμά σου. <span style=
  "color:#b00e23">(31)</span> εἶπεν δέ ῎Ομοσόν μοι. καὶ ὤμοσεν αὐτῷ. καὶ
  προσεκύνησεν Ισραηλ ἐπὶ τὸ ἄκρον τῆς ῥάβδου αὐτοῦ.
  <h3 id="genesis48">48</h3><span style="color:#b00e23">(1)</span> ᾿Εγένετο δὲ
  μετὰ τὰ ῥήματα ταῦτα καὶ ἀπηγγέλη τῷ Ιωσηφ ὅτι ῾Ο πατήρ σου ἐνοχλεῖται. καὶ
  ἀναλαβὼν τοὺς δύο υἱοὺς αὐτοῦ, τὸν Μανασση καὶ τὸν Εφραιμ, ἦλθεν πρὸς Ιακωβ.
  <span style="color:#b00e23">(2)</span> ἀπηγγέλη δὲ τῷ Ιακωβ λέγοντες ᾿Ιδοὺ ὁ
  υἱός σου Ιωσηφ ἔρχεται πρὸς σέ. καὶ ἐνισχύσας Ισραηλ ἐκάθισεν ἐπὶ τὴν κλίνην.
  <span style="color:#b00e23">(3)</span> καὶ εἶπεν Ιακωβ τῷ Ιωσηφ ῾Ο θεός μου
  ὤφθη μοι ἐν Λουζα ἐν γῇ Χανααν καὶ εὐλόγησέν με <span style=
  "color:#b00e23">(4)</span> καὶ εἶπέν μοι ᾿Ιδοὺ ἐγὼ αὐξανῶ σε καὶ πληθυνῶ σε
  καὶ ποιήσω σε εἰς συναγωγὰς ἐθνῶν καὶ δώσω σοι τὴν γῆν ταύτην καὶ τῷ σπέρματί
  σου μετὰ σὲ εἰς κατάσχεσιν αἰώνιον. <span style="color:#b00e23">(5)</span>
  νῦν οὖν οἱ δύο υἱοί σου οἱ γενόμενοί σοι ἐν Αἰγύπτῳ πρὸ τοῦ με ἐλθεῖν πρὸς σὲ
  εἰς Αἴγυπτον ἐμοί εἰσιν, Εφραιμ καὶ Μανασση ὡς Ρουβην καὶ Συμεων ἔσονταί μοι·
  <span style="color:#b00e23">(6)</span> τὰ δὲ ἔκγονα, ἃ ἐὰν γεννήσῃς μετὰ
  ταῦτα, σοὶ ἔσονται, ἐπὶ τῷ ὀνόματι τῶν ἀδελφῶν αὐτῶν κληθήσονται ἐν τοῖς
  ἐκείνων κλήροις. <span style="color:#b00e23">(7)</span> ἐγὼ δὲ ἡνίκα ἠρχόμην
  ἐκ Μεσοποταμίας τῆς Συρίας, ἀπέθανεν Ραχηλ ἡ μήτηρ σου ἐν γῇ Χανααν
  ἐγγίζοντός μου κατὰ τὸν ἱππόδρομον χαβραθα τῆς γῆς τοῦ ἐλθεῖν Εφραθα, καὶ
  κατώρυξα αὐτὴν ἐν τῇ ὁδῷ τοῦ ἱπποδρόμου (αὕτη ἐστὶν Βαιθλεεμ).— <span style=
  "color:#b00e23">(8)</span> ἰδὼν δὲ Ισραηλ τοὺς υἱοὺς Ιωσηφ εἶπεν Τίνες σοι
  οὗτοι; <span style="color:#b00e23">(9)</span> εἶπεν δὲ Ιωσηφ τῷ πατρὶ αὐτοῦ
  Υἱοί μού εἰσιν, οὓς ἔδωκέν μοι ὁ θεὸς ἐνταῦθα. καὶ εἶπεν Ιακωβ Προσάγαγέ μοι
  αὐτούς, ἵνα εὐλογήσω αὐτούς. <span style="color:#b00e23">(10)</span> οἱ δὲ
  ὀφθαλμοὶ Ισραηλ ἐβαρυώπησαν ἀπὸ τοῦ γήρους, καὶ οὐκ ἠδύνατο βλέπειν· καὶ
  ἤγγισεν αὐτοὺς πρὸς αὐτόν, καὶ ἐφίλησεν αὐτοὺς καὶ περιέλαβεν αὐτούς.
  <span style="color:#b00e23">(11)</span> καὶ εἶπεν Ισραηλ πρὸς Ιωσηφ ᾿Ιδοὺ τοῦ
  προσώπου σου οὐκ ἐστερήθην, καὶ ἰδοὺ ἔδειξέν μοι ὁ θεὸς καὶ τὸ σπέρμα σου.
  <span style="color:#b00e23">(12)</span> καὶ ἐξήγαγεν Ιωσηφ αὐτοὺς ἀπὸ τῶν
  γονάτων αὐτοῦ, καὶ προσεκύνησαν αὐτῷ ἐπὶ πρόσωπον ἐπὶ τῆς γῆς. <span style=
  "color:#b00e23">(13)</span> λαβὼν δὲ Ιωσηφ τοὺς δύο υἱοὺς αὐτοῦ, τόν τε
  Εφραιμ ἐν τῇ δεξιᾷ ἐξ ἀριστερῶν δὲ Ισραηλ, τὸν δὲ Μανασση ἐν τῇ ἀριστερᾷ ἐκ
  δεξιῶν δὲ Ισραηλ, ἤγγισεν αὐτοὺς αὐτῷ. <span style=
  "color:#b00e23">(14)</span> ἐκτείνας δὲ Ισραηλ τὴν χεῖρα τὴν δεξιὰν ἐπέβαλεν
  ἐπὶ τὴν κεφαλὴν Εφραιμ— οὗτος δὲ ἦν ὁ νεώτερος— καὶ τὴν ἀριστερὰν ἐπὶ τὴν
  κεφαλὴν Μανασση, ἐναλλὰξ τὰς χεῖρας. <span style="color:#b00e23">(15)</span>
  καὶ ηὐλόγησεν αὐτοὺς καὶ εἶπεν ῾Ο θεός, ᾧ εὐηρέστησαν οἱ πατέρες μου ἐναντίον
  αὐτοῦ Αβρααμ καὶ Ισαακ, ὁ θεὸς ὁ τρέφων με ἐκ νεότητος ἕως τῆς ἡμέρας ταύτης,
  <span style="color:#b00e23">(16)</span> ὁ ἄγγελος ὁ ῥυόμενός με ἐκ πάντων τῶν
  κακῶν εὐλογήσαι τὰ παιδία ταῦτα, καὶ ἐπικληθήσεται ἐν αὐτοῖς τὸ ὄνομά μου καὶ
  τὸ ὄνομα τῶν πατέρων μου Αβρααμ καὶ Ισαακ, καὶ πληθυνθείησαν εἰς πλῆθος πολὺ
  ἐπὶ τῆς γῆς. <span style="color:#b00e23">(17)</span> ἰδὼν δὲ Ιωσηφ ὅτι
  ἐπέβαλεν ὁ πατὴρ τὴν δεξιὰν αὐτοῦ ἐπὶ τὴν κεφαλὴν Εφραιμ, βαρὺ αὐτῷ κατεφάνη,
  καὶ ἀντελάβετο Ιωσηφ τῆς χειρὸς τοῦ πατρὸς αὐτοῦ ἀφελεῖν αὐτὴν ἀπὸ τῆς
  κεφαλῆς Εφραιμ ἐπὶ τὴν κεφαλὴν Μανασση. <span style=
  "color:#b00e23">(18)</span> εἶπεν δὲ Ιωσηφ τῷ πατρὶ αὐτοῦ Οὐχ οὕτως, πάτερ·
  οὗτος γὰρ ὁ πρωτότοκος· ἐπίθες τὴν δεξιάν σου ἐπὶ τὴν κεφαλὴν αὐτοῦ.
  <span style="color:#b00e23">(19)</span> καὶ οὐκ ἠθέλησεν, ἀλλὰ εἶπεν Οἶδα,
  τέκνον, οἶδα· καὶ οὗτος ἔσται εἰς λαόν, καὶ οὗτος ὑψωθήσεται, ἀλλὰ ὁ ἀδελφὸς
  αὐτοῦ ὁ νεώτερος μείζων αὐτοῦ ἔσται, καὶ τὸ σπέρμα αὐτοῦ ἔσται εἰς πλῆθος
  ἐθνῶν. <span style="color:#b00e23">(20)</span> καὶ εὐλόγησεν αὐτοὺς ἐν τῇ
  ἡμέρᾳ ἐκείνῃ λέγων ᾿Εν ὑμῖν εὐλογηθήσεται Ισραηλ λέγοντες Ποιήσαι σε ὁ θεὸς
  ὡς Εφραιμ καὶ ὡς Μανασση· καὶ ἔθηκεν τὸν Εφραιμ ἔμπροσθεν τοῦ Μανασση.—
  <span style="color:#b00e23">(21)</span> εἶπεν δὲ Ισραηλ τῷ Ιωσηφ ᾿Ιδοὺ ἐγὼ
  ἀποθνῄσκω, καὶ ἔσται ὁ θεὸς μεθ᾽ ὑμῶν καὶ ἀποστρέψει ὑμᾶς εἰς τὴν γῆν τῶν
  πατέρων ὑμῶν· <span style="color:#b00e23">(22)</span> ἐγὼ δὲ δίδωμί σοι
  Σικιμα ἐξαίρετον ὑπὲρ τοὺς ἀδελφούς σου, ἣν ἔλαβον ἐκ χειρὸς Αμορραίων ἐν
  μαχαίρᾳ μου καὶ τόξῳ.
  <h3 id="genesis49">49</h3><span style="color:#b00e23">(1)</span> ᾿Εκάλεσεν δὲ
  Ιακωβ τοὺς υἱοὺς αὐτοῦ καὶ εἶπεν Συνάχθητε, ἵνα ἀναγγείλω ὑμῖν, τί ἀπαντήσει
  ὑμῖν ἐπ᾽ ἐσχάτων τῶν ἡμερῶν· <span style="color:#b00e23">(2)</span>
  ἀθροίσθητε καὶ ἀκούσατε, υἱοὶ Ιακωβ, ἀκούσατε Ισραηλ τοῦ πατρὸς ὑμῶν.
  <span style="color:#b00e23">(3)</span> Ρουβην, πρωτότοκός μου σύ, ἰσχύς μου
  καὶ ἀρχὴ τέκνων μου, σκληρὸς φέρεσθαι καὶ σκληρὸς αὐθάδης. <span style=
  "color:#b00e23">(4)</span> ἐξύβρισας ὡς ὕδωρ, μὴ ἐκζέσῃς· ἀνέβης γὰρ ἐπὶ τὴν
  κοίτην τοῦ πατρός σου· τότε ἐμίανας τὴν στρωμνήν, οὗ ἀνέβης. <span style=
  "color:#b00e23">(5)</span> Συμεων καὶ Λευι ἀδελφοί· συνετέλεσαν ἀδικίαν ἐξ
  αἱρέσεως αὐτῶν. <span style="color:#b00e23">(6)</span> εἰς βουλὴν αὐτῶν μὴ
  ἔλθοι ἡ ψυχή μου, καὶ ἐπὶ τῇ συστάσει αὐτῶν μὴ ἐρείσαι τὰ ἥπατά μου, ὅτι ἐν
  τῷ θυμῷ αὐτῶν ἀπέκτειναν ἀνθρώπους καὶ ἐν τῇ ἐπιθυμίᾳ αὐτῶν ἐνευροκόπησαν
  ταῦρον. <span style="color:#b00e23">(7)</span> ἐπικατάρατος ὁ θυμὸς αὐτῶν,
  ὅτι αὐθάδης, καὶ ἡ μῆνις αὐτῶν, ὅτι ἐσκληρύνθη· διαμεριῶ αὐτοὺς ἐν Ιακωβ καὶ
  διασπερῶ αὐτοὺς ἐν Ισραηλ. <span style="color:#b00e23">(8)</span> Ιουδα, σὲ
  αἰνέσαισαν οἱ ἀδελφοί σου· αἱ χεῖρές σου ἐπὶ νώτου τῶν ἐχθρῶν σου·
  προσκυνήσουσίν σοι οἱ υἱοὶ τοῦ πατρός σου. <span style=
  "color:#b00e23">(9)</span> σκύμνος λέοντος Ιουδα· ἐκ βλαστοῦ, υἱέ μου,
  ἀνέβης· ἀναπεσὼν ἐκοιμήθης ὡς λέων καὶ ὡς σκύμνος· τίς ἐγερεῖ αὐτόν;
  <span style="color:#b00e23">(10)</span> οὐκ ἐκλείψει ἄρχων ἐξ Ιουδα καὶ
  ἡγούμενος ἐκ τῶν μηρῶν αὐτοῦ, ἕως ἂν ἔλθῃ τὰ ἀποκείμενα αὐτῷ, καὶ αὐτὸς
  προσδοκία ἐθνῶν. <span style="color:#b00e23">(11)</span> δεσμεύων πρὸς
  ἄμπελον τὸν πῶλον αὐτοῦ καὶ τῇ ἕλικι τὸν πῶλον τῆς ὄνου αὐτοῦ· πλυνεῖ ἐν οἴνῳ
  τὴν στολὴν αὐτοῦ καὶ ἐν αἵματι σταφυλῆς τὴν περιβολὴν αὐτοῦ· <span style=
  "color:#b00e23">(12)</span> χαροποὶ οἱ ὀφθαλμοὶ αὐτοῦ ἀπὸ οἴνου, καὶ λευκοὶ
  οἱ ὀδόντες αὐτοῦ ἢ γάλα. <span style="color:#b00e23">(13)</span> Ζαβουλων
  παράλιος κατοικήσει, καὶ αὐτὸς παρ᾽ ὅρμον πλοίων, καὶ παρατενεῖ ἕως Σιδῶνος.
  <span style="color:#b00e23">(14)</span> Ισσαχαρ τὸ καλὸν ἐπεθύμησεν
  ἀναπαυόμενος ἀνὰ μέσον τῶν κλήρων· <span style="color:#b00e23">(15)</span>
  καὶ ἰδὼν τὴν ἀνάπαυσιν ὅτι καλή, καὶ τὴν γῆν ὅτι πίων, ὑπέθηκεν τὸν ὦμον
  αὐτοῦ εἰς τὸ πονεῖν καὶ ἐγενήθη ἀνὴρ γεωργός. <span style=
  "color:#b00e23">(16)</span> Δαν κρινεῖ τὸν ἑαυτοῦ λαὸν ὡσεὶ καὶ μία φυλὴ ἐν
  Ισραηλ. <span style="color:#b00e23">(17)</span> καὶ γενηθήτω Δαν ὄφις ἐφ᾽
  ὁδοῦ ἐγκαθήμενος ἐπὶ τρίβου, δάκνων πτέρναν ἵππου, καὶ πεσεῖται ὁ ἱππεὺς εἰς
  τὰ ὀπίσω. <span style="color:#b00e23">(18)</span> τὴν σωτηρίαν περιμένω
  κυρίου. <span style="color:#b00e23">(19)</span> Γαδ, πειρατήριον πειρατεύσει
  αὐτόν, αὐτὸς δὲ πειρατεύσει αὐτῶν κατὰ πόδας. <span style=
  "color:#b00e23">(20)</span> Ασηρ, πίων αὐτοῦ ὁ ἄρτος, καὶ αὐτὸς δώσει τρυφὴν
  ἄρχουσιν. <span style="color:#b00e23">(21)</span> Νεφθαλι στέλεχος ἀνειμένον,
  ἐπιδιδοὺς ἐν τῷ γενήματι κάλλος. <span style="color:#b00e23">(22)</span> Υἱὸς
  ηὐξημένος Ιωσηφ, υἱὸς ηὐξημένος ζηλωτός, υἱός μου νεώτατος· πρός με
  ἀνάστρεψον. <span style="color:#b00e23">(23)</span> εἰς ὃν διαβουλευόμενοι
  ἐλοιδόρουν, καὶ ἐνεῖχον αὐτῷ κύριοι τοξευμάτων· <span style=
  "color:#b00e23">(24)</span> καὶ συνετρίβη μετὰ κράτους τὰ τόξα αὐτῶν, καὶ
  ἐξελύθη τὰ νεῦρα βραχιόνων χειρῶν αὐτῶν διὰ χεῖρα δυνάστου Ιακωβ, ἐκεῖθεν ὁ
  κατισχύσας Ισραηλ· <span style="color:#b00e23">(25)</span> παρὰ θεοῦ τοῦ
  πατρός σου, καὶ ἐβοήθησέν σοι ὁ θεὸς ὁ ἐμὸς καὶ εὐλόγησέν σε εὐλογίαν οὐρανοῦ
  ἄνωθεν καὶ εὐλογίαν γῆς ἐχούσης πάντα· ἕνεκεν εὐλογίας μαστῶν καὶ μήτρας,
  <span style="color:#b00e23">(26)</span> εὐλογίας πατρός σου καὶ μητρός σου·
  ὑπερίσχυσεν ἐπ᾽ εὐλογίαις ὀρέων μονίμων καὶ ἐπ᾽ εὐλογίαις θινῶν ἀενάων·
  ἔσονται ἐπὶ κεφαλὴν Ιωσηφ καὶ ἐπὶ κορυφῆς ὧν ἡγήσατο ἀδελφῶν. <span style=
  "color:#b00e23">(27)</span> Βενιαμιν λύκος ἅρπαξ· τὸ πρωινὸν ἔδεται ἔτι καὶ
  εἰς τὸ ἑσπέρας διαδώσει τροφήν. <span style="color:#b00e23">(28)</span>
  Πάντες οὗτοι υἱοὶ Ιακωβ δώδεκα, καὶ ταῦτα ἐλάλησεν αὐτοῖς ὁ πατὴρ αὐτῶν καὶ
  εὐλόγησεν αὐτούς, ἕκαστον κατὰ τὴν εὐλογίαν αὐτοῦ εὐλόγησεν αὐτούς.
  <span style="color:#b00e23">(29)</span> καὶ εἶπεν αὐτοῖς ᾿Εγὼ προστίθεμαι
  πρὸς τὸν ἐμὸν λαόν· θάψατέ με μετὰ τῶν πατέρων μου ἐν τῷ σπηλαίῳ, ὅ ἐστιν ἐν
  τῷ ἀγρῷ Εφρων τοῦ Χετταίου, <span style="color:#b00e23">(30)</span> ἐν τῷ
  σπηλαίῳ τῷ διπλῷ τῷ ἀπέναντι Μαμβρη ἐν τῇ γῇ Χανααν, ὃ ἐκτήσατο Αβρααμ τὸ
  σπήλαιον παρὰ Εφρων τοῦ Χετταίου ἐν κτήσει μνημείου· <span style=
  "color:#b00e23">(31)</span> ἐκεῖ ἔθαψαν Αβρααμ καὶ Σαρραν τὴν γυναῖκα αὐτοῦ,
  ἐκεῖ ἔθαψαν Ισαακ καὶ Ρεβεκκαν τὴν γυναῖκα αὐτοῦ, καὶ ἐκεῖ ἔθαψα Λειαν
  <span style="color:#b00e23">(32)</span> ἐν κτήσει τοῦ ἀγροῦ καὶ τοῦ σπηλαίου
  τοῦ ὄντος ἐν αὐτῷ παρὰ τῶν υἱῶν Χετ. <span style="color:#b00e23">(33)</span>
  καὶ κατέπαυσεν Ιακωβ ἐπιτάσσων τοῖς υἱοῖς αὐτοῦ καὶ ἐξάρας τοὺς πόδας αὐτοῦ
  ἐπὶ τὴν κλίνην ἐξέλιπεν καὶ προσετέθη πρὸς τὸν λαὸν αὐτοῦ.
  <h3 id="genesis50">50</h3><span style="color:#b00e23">(1)</span> Καὶ ἐπιπεσὼν
  Ιωσηφ ἐπὶ τὸ πρόσωπον τοῦ πατρὸς αὐτοῦ ἔκλαυσεν ἐπ᾽ αὐτὸν καὶ ἐφίλησεν αὐτόν.
  <span style="color:#b00e23">(2)</span> καὶ προσέταξεν Ιωσηφ τοῖς παισὶν αὐτοῦ
  τοῖς ἐνταφιασταῖς ἐνταφιάσαι τὸν πατέρα αὐτοῦ, καὶ ἐνεταφίασαν οἱ ἐνταφιασταὶ
  τὸν Ισραηλ. <span style="color:#b00e23">(3)</span> καὶ ἐπλήρωσαν αὐτοῦ
  τεσσαράκοντα ἡμέρας· οὕτως γὰρ καταριθμοῦνται αἱ ἡμέραι τῆς ταφῆς. καὶ
  ἐπένθησεν αὐτὸν Αἴγυπτος ἑβδομήκοντα ἡμέρας. <span style=
  "color:#b00e23">(4)</span> ᾿Επειδὴ δὲ παρῆλθον αἱ ἡμέραι τοῦ πένθους,
  ἐλάλησεν Ιωσηφ πρὸς τοὺς δυνάστας Φαραω λέγων Εἰ εὗρον χάριν ἐναντίον ὑμῶν,
  λαλήσατε περὶ ἐμοῦ εἰς τὰ ὦτα Φαραω λέγοντες <span style=
  "color:#b00e23">(5)</span> ῾Ο πατήρ μου ὥρκισέν με λέγων ᾿Εν τῷ μνημείῳ, ᾧ
  ὤρυξα ἐμαυτῷ ἐν γῇ Χανααν, ἐκεῖ με θάψεις· νῦν οὖν ἀναβὰς θάψω τὸν πατέρα μου
  καὶ ἐπανελεύσομαι. <span style="color:#b00e23">(6)</span> καὶ εἶπεν Φαραω
  ᾿Ανάβηθι, θάψον τὸν πατέρα σου, καθάπερ ὥρκισέν σε. <span style=
  "color:#b00e23">(7)</span> καὶ ἀνέβη Ιωσηφ θάψαι τὸν πατέρα αὐτοῦ, καὶ
  συνανέβησαν μετ᾽ αὐτοῦ πάντες οἱ παῖδες Φαραω καὶ οἱ πρεσβύτεροι τοῦ οἴκου
  αὐτοῦ καὶ πάντες οἱ πρεσβύτεροι τῆς γῆς Αἰγύπτου <span style=
  "color:#b00e23">(8)</span> καὶ πᾶσα ἡ πανοικία Ιωσηφ καὶ οἱ ἀδελφοὶ αὐτοῦ καὶ
  πᾶσα ἡ οἰκία ἡ πατρικὴ αὐτοῦ, καὶ τὴν συγγένειαν καὶ τὰ πρόβατα καὶ τοὺς βόας
  ὑπελίποντο ἐν γῇ Γεσεμ. <span style="color:#b00e23">(9)</span> καὶ
  συνανέβησαν μετ᾽ αὐτοῦ καὶ ἅρματα καὶ ἱππεῖς, καὶ ἐγένετο ἡ παρεμβολὴ μεγάλη
  σφόδρα. <span style="color:#b00e23">(10)</span> καὶ παρεγένοντο ἐφ᾽ ἅλωνα
  Αταδ, ὅ ἐστιν πέραν τοῦ Ιορδάνου, καὶ ἐκόψαντο αὐτὸν κοπετὸν μέγαν καὶ
  ἰσχυρὸν σφόδρα· καὶ ἐποίησεν τὸ πένθος τῷ πατρὶ αὐτοῦ ἑπτὰ ἡμέρας.
  <span style="color:#b00e23">(11)</span> καὶ εἶδον οἱ κάτοικοι τῆς γῆς Χανααν
  τὸ πένθος ἐν ἅλωνι Αταδ καὶ εἶπαν Πένθος μέγα τοῦτό ἐστιν τοῖς Αἰγυπτίοις·
  διὰ τοῦτο ἐκάλεσεν τὸ ὄνομα αὐτοῦ Πένθος Αἰγύπτου, ὅ ἐστιν πέραν τοῦ
  Ιορδάνου. <span style="color:#b00e23">(12)</span> καὶ ἐποίησαν αὐτῷ οὕτως οἱ
  υἱοὶ αὐτοῦ καὶ ἔθαψαν αὐτὸν ἐκεῖ. <span style="color:#b00e23">(13)</span> καὶ
  ἀνέλαβον αὐτὸν οἱ υἱοὶ αὐτοῦ εἰς γῆν Χανααν καὶ ἔθαψαν αὐτὸν εἰς τὸ σπήλαιον
  τὸ διπλοῦν, ὃ ἐκτήσατο Αβρααμ τὸ σπήλαιον ἐν κτήσει μνημείου παρὰ Εφρων τοῦ
  Χετταίου κατέναντι Μαμβρη. <span style="color:#b00e23">(14)</span> καὶ
  ἀπέστρεψεν Ιωσηφ εἰς Αἴγυπτον, αὐτὸς καὶ οἱ ἀδελφοὶ αὐτοῦ καὶ οἱ συναναβάντες
  θάψαι τὸν πατέρα αὐτοῦ. <span style="color:#b00e23">(15)</span> ᾿Ιδόντες δὲ
  οἱ ἀδελφοὶ Ιωσηφ ὅτι τέθνηκεν ὁ πατὴρ αὐτῶν, εἶπαν Μήποτε μνησικακήσῃ ἡμῖν
  Ιωσηφ καὶ ἀνταπόδομα ἀνταποδῷ ἡμῖν πάντα τὰ κακά, ἃ ἐνεδειξάμεθα αὐτῷ.
  <span style="color:#b00e23">(16)</span> καὶ παρεγένοντο πρὸς Ιωσηφ λέγοντες
  ῾Ο πατήρ σου ὥρκισεν πρὸ τοῦ τελευτῆσαι αὐτὸν λέγων <span style=
  "color:#b00e23">(17)</span> Οὕτως εἴπατε Ιωσηφ ῎Αφες αὐτοῖς τὴν ἀδικίαν καὶ
  τὴν ἁμαρτίαν αὐτῶν, ὅτι πονηρά σοι ἐνεδείξαντο· καὶ νῦν δέξαι τὴν ἀδικίαν τῶν
  θεραπόντων τοῦ θεοῦ τοῦ πατρός σου. καὶ ἔκλαυσεν Ιωσηφ λαλούντων αὐτῶν πρὸς
  αὐτόν. <span style="color:#b00e23">(18)</span> καὶ ἐλθόντες πρὸς αὐτὸν εἶπαν
  Οἵδε ἡμεῖς σοι οἰκέται. <span style="color:#b00e23">(19)</span> καὶ εἶπεν
  αὐτοῖς Ιωσηφ Μὴ φοβεῖσθε· τοῦ γὰρ θεοῦ εἰμι ἐγώ. <span style=
  "color:#b00e23">(20)</span> ὑμεῖς ἐβουλεύσασθε κατ᾽ ἐμοῦ εἰς πονηρά, ὁ δὲ
  θεὸς ἐβουλεύσατο περὶ ἐμοῦ εἰς ἀγαθά, ὅπως ἂν γενηθῇ ὡς σήμερον, ἵνα διατραφῇ
  λαὸς πολύς. <span style="color:#b00e23">(21)</span> καὶ εἶπεν αὐτοῖς Μὴ
  φοβεῖσθε· ἐγὼ διαθρέψω ὑμᾶς καὶ τὰς οἰκίας ὑμῶν. καὶ παρεκάλεσεν αὐτοὺς καὶ
  ἐλάλησεν αὐτῶν εἰς τὴν καρδίαν. <span style="color:#b00e23">(22)</span> Καὶ
  κατῴκησεν Ιωσηφ ἐν Αἰγύπτῳ, αὐτὸς καὶ οἱ ἀδελφοὶ αὐτοῦ καὶ πᾶσα ἡ πανοικία
  τοῦ πατρὸς αὐτοῦ. καὶ ἔζησεν Ιωσηφ ἔτη ἑκατὸν δέκα. <span style=
  "color:#b00e23">(23)</span> καὶ εἶδεν Ιωσηφ Εφραιμ παιδία ἕως τρίτης γενεᾶς,
  καὶ υἱοὶ Μαχιρ τοῦ υἱοῦ Μανασση ἐτέχθησαν ἐπὶ μηρῶν Ιωσηφ. <span style=
  "color:#b00e23">(24)</span> καὶ εἶπεν Ιωσηφ τοῖς ἀδελφοῖς αὐτοῦ λέγων ᾿Εγὼ
  ἀποθνῄσκω· ἐπισκοπῇ δὲ ἐπισκέψεται ὑμᾶς ὁ θεὸς καὶ ἀνάξει ὑμᾶς ἐκ τῆς γῆς
  ταύτης εἰς τὴν γῆν, ἣν ὤμοσεν ὁ θεὸς τοῖς πατράσιν ἡμῶν Αβρααμ καὶ Ισαακ καὶ
  Ιακωβ. <span style="color:#b00e23">(25)</span> καὶ ὥρκισεν Ιωσηφ τοὺς υἱοὺς
  Ισραηλ λέγων ᾿Εν τῇ ἐπισκοπῇ, ᾗ ἐπισκέψεται ὑμᾶς ὁ θεός, καὶ συνανοίσετε τὰ
  ὀστᾶ μου ἐντεῦθεν μεθ᾽ ὑμῶν. <span style="color:#b00e23">(26)</span> καὶ
  ἐτελεύτησεν Ιωσηφ ἐτῶν ἑκατὸν δέκα· καὶ ἔθαψαν αὐτὸν καὶ ἔθηκαν ἐν τῇ σορῷ ἐν
  Αἰγύπτῳ.
</body>
</html>
