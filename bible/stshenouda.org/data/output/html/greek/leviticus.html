<!DOCTYPE html>
<html>
<head>
  <title>Leviticus</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="leviticus">Leviticus</h2>
  <a href="#leviticus1">1</a> <a href="#leviticus2">2</a> <a href=
  "#leviticus3">3</a> <a href="#leviticus4">4</a> <a href="#leviticus5">5</a>
  <a href="#leviticus6">6</a> <a href="#leviticus7">7</a> <a href=
  "#leviticus8">8</a> <a href="#leviticus9">9</a> <a href="#leviticus10">10</a>
  <a href="#leviticus11">11</a> <a href="#leviticus12">12</a> <a href=
  "#leviticus13">13</a> <a href="#leviticus14">14</a> <a href=
  "#leviticus15">15</a> <a href="#leviticus16">16</a> <a href=
  "#leviticus17">17</a> <a href="#leviticus18">18</a> <a href=
  "#leviticus19">19</a> <a href="#leviticus20">20</a> <a href=
  "#leviticus21">21</a> <a href="#leviticus22">22</a> <a href=
  "#leviticus23">23</a> <a href="#leviticus24">24</a> <a href=
  "#leviticus25">25</a> <a href="#leviticus26">26</a> <a href=
  "#leviticus27">27</a>
  <h3 id="leviticus1">1</h3>

  <p><span style="color:#b00e23">(1)</span> Καὶ ἀνεκάλεσεν Μωυσῆν καὶ ἐλάλησεν
  κύριος αὐτῷ ἐκ τῆς σκηνῆς τοῦ µαρτυρίου λέγων <span style=
  "color:#b00e23">(2)</span> Λάλησον τοῖς υἱοῖς Ισραηλ καὶ ἐρεῖς πρὸς αὐτούς
  Ἄνθρωπος ἐξ ὑµῶν ἐὰν προσαγάγῃ δῶρα τῷ κυρίῳ, ἀπὸ τῶν κτηνῶν, ἀπὸ τῶν βοῶν
  καὶ ἀπὸ τῶν προβάτων, προσοίσετε τὰ δῶρα ὑµῶν. <span style=
  "color:#b00e23">(3)</span> ἐὰν ὁλοκαύτωµα τὸ δῶρον αὐτοῦ ἐκ τῶν βοῶν, ἄρσεν
  ἄµωµον προσάξει· πρὸς τὴν θύραν τῆς σκηνῆς τοῦ µαρτυρίου προσοίσει αὐτὸ
  δεκτὸν ἐναντίον κυρίου. <span style="color:#b00e23">(4)</span> καὶ ἐπιθήσει
  τὴν χεῖρα ἐπὶ τὴν κεφαλὴν τοῦ καρπώµατος, δεκτὸν αὐτῷ ἐξιλάσασθαι περὶ αὐτοῦ.
  <span style="color:#b00e23">(5)</span> καὶ σφάξουσι τὸν µόσχον ἔναντι κυρίου,
  καὶ προσοίσουσιν οἱ υἱοὶ Ααρων οἱ ἱερεῖς τὸ αἷµα καὶ προσχεοῦσιν τὸ αἷµα ἐπὶ
  τὸ θυσιαστήριον κύκλῳ τὸ ἐπὶ τῶν θυρῶν τῆς σκηνῆς τοῦ µαρτυρίου. <span style=
  "color:#b00e23">(6)</span> καὶ ἐκδείραντες τὸ ὁλοκαύτωµα µελιοῦσιν αὐτὸ κατὰ
  µέλη, <span style="color:#b00e23">(7)</span> καὶ ἐπιθήσουσιν οἱ υἱοὶ Ααρων οἱ
  ἱερεῖς πῦρ ἐπὶ τὸ θυσιαστήριον καὶ ἐπιστοιβάσουσιν ξύλα ἐπὶ τὸ πῦρ,
  <span style="color:#b00e23">(8)</span> καὶ ἐπιστοιβάσουσιν οἱ υἱοὶ Ααρων οἱ
  ἱερεῖς τὰ διχοτοµήµατα καὶ τὴν κεφαλὴν καὶ τὸ στέαρ ἐπὶ τὰ ξύλα τὰ ἐπὶ τοῦ
  πυρὸς τὰ ὄντα ἐπὶ τοῦ θυσιαστηρίου, <span style="color:#b00e23">(9)</span> τὰ
  δὲ ἐγκοίλια καὶ τοὺς πόδας πλυνοῦσιν ὕδατι, καὶ ἐπιθήσουσιν οἱ ἱερεῖς τὰ
  πάντα ἐπὶ τὸ θυσιαστήριον· κάρπωµά ἐστιν, θυσία, ὀσµὴ εὐωδίας τῷ κυρίῳ.
  <span style="color:#b00e23">(10)</span> Ἐὰν δὲ ἀπὸ τῶν προβάτων τὸ δῶρον
  αὐτοῦ τῷ κυρίῳ, ἀπό τε τῶν ἀρνῶν καὶ τῶν ἐρίφων, εἰς ὁλοκαύτωµα, ἄρσεν ἄµωµον
  προσάξει αὐτὸ καὶ ἐπιθήσει τὴν χεῖρα ἐπὶ τὴν κεφαλὴν αὐτοῦ. <span style=
  "color:#b00e23">(11)</span> καὶ σφάξουσιν αὐτὸ ἐκ πλαγίων τοῦ θυσιαστηρίου
  πρὸς βορρᾶν ἔναντι κυρίου, καὶ προσχεοῦσιν οἱ υἱοὶ Ααρων οἱ ἱερεῖς τὸ αἷµα
  αὐτοῦ ἐπὶ τὸ θυσιαστήριον κύκλῳ. <span style="color:#b00e23">(12)</span> καὶ
  διελοῦσιν αὐτὸ κατὰ µέλη καὶ τὴν κεφαλὴν καὶ τὸ στέαρ, καὶ ἐπιστοιβάσουσιν
  αὐτὰ οἱ ἱερεῖς ἐπὶ τὰ ξύλα τὰ ἐπὶ τοῦ πυρὸς τὰ ἐπὶ τοῦ θυσιαστηρίου.
  <span style="color:#b00e23">(13)</span> καὶ τὰ ἐγκοίλια καὶ τοὺς πόδας
  πλυνοῦσιν ὕδατι, καὶ προσοίσει ὁ ἱερεὺς τὰ πάντα καὶ ἐπιθήσει ἐπὶ τὸ
  θυσιαστήριον· κάρπωµά ἐστιν, θυσία, ὀσµὴ εὐωδίας τῷ κυρίῳ. <span style=
  "color:#b00e23">(14)</span> Ἐὰν δὲ ἀπὸ τῶν πετεινῶν κάρπωµα προσφέρῃς δῶρον
  τῷ κυρίῳ, καὶ προσοίσει ἀπὸ τῶν τρυγόνων ἢ ἀπὸ τῶν περιστερῶν τὸ δῶρον αὐτοῦ.
  <span style="color:#b00e23">(15)</span> καὶ προσοίσει αὐτὸ ὁ ἱερεὺς πρὸς τὸ
  θυσιαστήριον καὶ ἀποκνίσει τὴν κεφαλήν, καὶ ἐπιθήσει ὁ ἱερεὺς ἐπὶ τὸ
  θυσιαστήριον καὶ στραγγιεῖ τὸ αἷµα πρὸς τὴν βάσιν τοῦ θυσιαστηρίου.
  <span style="color:#b00e23">(16)</span> καὶ ἀφελεῖ τὸν πρόλοβον σὺν τοῖς
  πτεροῖς καὶ ἐκβαλεῖ αὐτὸ παρὰ τὸ θυσιαστήριον κατὰ ἀνατολὰς εἰς τὸν τόπον τῆς
  σποδοῦ. <span style="color:#b00e23">(17)</span> καὶ ἐκκλάσει αὐτὸ ἐκ τῶν
  πτερύγων καὶ οὐ διελεῖ, καὶ ἐπιθήσει αὐτὸ ὁ ἱερεὺς ἐπὶ τὸ θυσιαστήριον ἐπὶ τὰ
  ξύλα τὰ ἐπὶ τοῦ πυρός· κάρπωµά ἐστιν, θυσία, ὀσµὴ εὐωδίας τῷ κυρίῳ.</p>

  <h3 id="leviticus2">2</h3>

  <p><span style="color:#b00e23">(1)</span> Ἐὰν δὲ ψυχὴ προσφέρῃ δῶρον θυσίαν
  τῷ κυρίῳ, σεµίδαλις ἔσται τὸ δῶρον αὐτοῦ, καὶ ἐπιχεεῖ ἐπ’ αὐτὸ ἔλαιον καὶ
  ἐπιθήσει ἐπ’ αὐτὸ λίβανον· θυσία ἐστίν. <span style=
  "color:#b00e23">(2)</span> καὶ οἴσει πρὸς τοὺς υἱοὺς Ααρων τοὺς ἱερεῖς, καὶ
  δραξάµενος ἀπ’ αὐτῆς πλήρη τὴν δράκα ἀπὸ τῆς σεµιδάλεως σὺν τῷ ἐλαίῳ καὶ
  πάντα τὸν λίβανον αὐτῆς καὶ ἐπιθήσει ὁ ἱερεὺς τὸ µνηµόσυνον αὐτῆς ἐπὶ τὸ
  θυσιαστήριον· θυσία, ὀσµὴ εὐωδίας τῷ κυρίῳ. <span style=
  "color:#b00e23">(3)</span> καὶ τὸ λοιπὸν ἀπὸ τῆς θυσίας Ααρων καὶ τοῖς υἱοῖς
  αὐτοῦ· ἅγιον τῶν ἁγίων ἀπὸ τῶν θυσιῶν κυρίου. — <span style=
  "color:#b00e23">(4)</span> ἐὰν δὲ προσφέρῃ δῶρον θυσίαν πεπεµµένην ἐν
  κλιβάνῳ, δῶρον κυρίῳ ἐκ σεµιδάλεως, ἄρτους ἀζύµους πεφυραµένους ἐν ἐλαίῳ καὶ
  λάγανα ἄζυµα διακεχρισµένα ἐν ἐλαίῳ. — <span style="color:#b00e23">(5)</span>
  ἐὰν δὲ θυσία ἀπὸ τηγάνου τὸ δῶρόν σου, σεµίδαλις πεφυραµένη ἐν ἐλαίῳ, ἄζυµα
  ἔσται· <span style="color:#b00e23">(6)</span> καὶ διαθρύψεις αὐτὰ κλάσµατα
  καὶ ἐπιχεεῖς ἐπ’ αὐτὰ ἔλαιον· θυσία ἐστὶν κυρίῳ. — <span style=
  "color:#b00e23">(7)</span> ἐὰν δὲ θυσία ἀπὸ ἐσχάρας τὸ δῶρόν σου, σεµίδαλις
  ἐν ἐλαίῳ ποιηθήσεται. <span style="color:#b00e23">(8)</span> καὶ προσοίσει
  τὴν θυσίαν, ἣν ἂν ποιῇ ἐκ τούτων, τῷ κυρίῳ· καὶ προσοίσει πρὸς τὸν ἱερέα, καὶ
  προσεγγίσας πρὸς τὸ θυσιαστήριον <span style="color:#b00e23">(9)</span>
  ἀφελεῖ ὁ ἱερεὺς ἀπὸ τῆς θυσίας τὸ µνηµόσυνον αὐτῆς, καὶ ἐπιθήσει ὁ ἱερεὺς ἐπὶ
  τὸ θυσιαστήριον· κάρπωµα, ὀσµὴ εὐωδίας κυρίῳ. <span style=
  "color:#b00e23">(10)</span> τὸ δὲ καταλειφθὲν ἀπὸ τῆς θυσίας Ααρων καὶ τοῖς
  υἱοῖς αὐτοῦ· ἅγια τῶν ἁγίων ἀπὸ τῶν καρπωµάτων κυρίου. <span style=
  "color:#b00e23">(11)</span> Πᾶσαν θυσίαν, ἣν ἂν προσφέρητε κυρίῳ, οὐ ποιήσετε
  ζυµωτόν· πᾶσαν γὰρ ζύµην καὶ πᾶν µέλι, οὐ προσοίσετε ἀπ’ αὐτοῦ καρπῶσαι
  κυρίῳ. <span style="color:#b00e23">(12)</span> δῶρον ἀπαρχῆς προσοίσετε αὐτὰ
  κυρίῳ, ἐπὶ δὲ τὸ θυσιαστήριον οὐκ ἀναβιβασθήσεται εἰς ὀσµὴν εὐωδίας κυρίῳ.
  <span style="color:#b00e23">(13)</span> καὶ πᾶν δῶρον θυσίας ὑµῶν ἁλὶ
  ἁλισθήσεται· οὐ διαπαύσετε ἅλα διαθήκης κυρίου ἀπὸ θυσιασµάτων ὑµῶν, ἐπὶ
  παντὸς δώρου ὑµῶν προσοίσετε κυρίῳ τῷ θεῷ ὑµῶν ἅλας. — <span style=
  "color:#b00e23">(14)</span> ἐὰν δὲ προσφέρῃς θυσίαν πρωτογενηµάτων τῷ κυρίῳ,
  νέα πεφρυγµένα χῖδρα ἐρεικτὰ τῷ κυρίῳ, καὶ προσοίσεις τὴν θυσίαν τῶν
  πρωτογενηµάτων <span style="color:#b00e23">(15)</span> καὶ ἐπιχεεῖς ἐπ’ αὐτὴν
  ἔλαιον καὶ ἐπιθήσεις ἐπ’ αὐτὴν λίβανον· θυσία ἐστίν. <span style=
  "color:#b00e23">(16)</span> καὶ ἀνοίσει ὁ ἱερεὺς τὸ µνηµόσυνον αὐτῆς ἀπὸ τῶν
  χίδρων σὺν τῷ ἐλαίῳ καὶ πάντα τὸν λίβανον αὐτῆς· κάρπωµά ἐστιν κυρίῳ.</p>

  <h3 id="leviticus3">3</h3>

  <p><span style="color:#b00e23">(1)</span> Ἐὰν δὲ θυσία σωτηρίου τὸ δῶρον
  αὐτοῦ τῷ κυρίῳ, ἐὰν µὲν ἐκ τῶν βοῶν αὐτοῦ προσαγάγῃ, ἐάν τε ἄρσεν ἐάν τε
  θῆλυ, ἄµωµον προσάξει αὐτὸ ἐναντίον κυρίου. <span style=
  "color:#b00e23">(2)</span> καὶ ἐπιθήσει τὰς χεῖρας ἐπὶ τὴν κεφαλὴν τοῦ δώρου
  καὶ σφάξει αὐτὸ παρὰ τὰς θύρας τῆς σκηνῆς τοῦ µαρτυρίου, καὶ προσχεοῦσιν οἱ
  υἱοὶ Ααρων οἱ ἱερεῖς τὸ αἷµα ἐπὶ τὸ θυσιαστήριον τῶν ὁλοκαυτωµάτων κύκλῳ.
  <span style="color:#b00e23">(3)</span> καὶ προσάξουσιν ἀπὸ τῆς θυσίας τοῦ
  σωτηρίου κάρπωµα κυρίῳ, τὸ στέαρ τὸ κατακαλύπτον τὴν κοιλίαν καὶ πᾶν τὸ στέαρ
  τὸ ἐπὶ τῆς κοιλίας <span style="color:#b00e23">(4)</span> καὶ τοὺς δύο
  νεφροὺς καὶ τὸ στέαρ τὸ ἐπ’ αὐτῶν τὸ ἐπὶ τῶν µηρίων καὶ τὸν λοβὸν τὸν ἐπὶ τοῦ
  ἥπατος (σὺν τοῖς νεφροῖς περιελεῖ), <span style="color:#b00e23">(5)</span>
  καὶ ἀνοίσουσιν αὐτὰ οἱ υἱοὶ Ααρων οἱ ἱερεῖς ἐπὶ τὸ θυσιαστήριον ἐπὶ τὰ
  ὁλοκαυτώµατα ἐπὶ τὰ ξύλα τὰ ἐπὶ τοῦ πυρὸς ἐπὶ τοῦ θυσιαστηρίου· κάρπωµα, ὀσµὴ
  εὐωδίας κυρίῳ. <span style="color:#b00e23">(6)</span> Ἐὰν δὲ ἀπὸ τῶν προβάτων
  τὸ δῶρον αὐτοῦ, θυσίαν σωτηρίου τῷ κυρίῳ, ἄρσεν ἢ θῆλυ, ἄµωµον προσοίσει
  αὐτό. <span style="color:#b00e23">(7)</span> ἐὰν ἄρνα προσαγάγῃ τὸ δῶρον
  αὐτοῦ, προσάξει αὐτὸ ἔναντι κυρίου <span style="color:#b00e23">(8)</span> καὶ
  ἐπιθήσει τὰς χεῖρας ἐπὶ τὴν κεφαλὴν τοῦ δώρου αὐτοῦ καὶ σφάξει αὐτὸ παρὰ τὰς
  θύρας τῆς σκηνῆς τοῦ µαρτυρίου, καὶ προσχεοῦσιν οἱ υἱοὶ Ααρων οἱ ἱερεῖς τὸ
  αἷµα ἐπὶ τὸ θυσιαστήριον κύκλῳ. <span style="color:#b00e23">(9)</span> καὶ
  προσοίσει ἀπὸ τῆς θυσίας τοῦ σωτηρίου κάρπωµα τῷ θεῷ, τὸ στέαρ καὶ τὴν ὀσφὺν
  ἄµωµον (σὺν ταῖς ψόαις περιελεῖ αὐτό) καὶ τὸ στέαρ τῆς κοιλίας <span style=
  "color:#b00e23">(10)</span> καὶ ἀµφοτέρους τοὺς νεφροὺς καὶ τὸ στέαρ τὸ ἐπ’
  αὐτῶν τὸ ἐπὶ τῶν µηρίων καὶ τὸν λοβὸν τὸν ἐπὶ τοῦ ἥπατος (σὺν τοῖς νεφροῖς
  περιελών) <span style="color:#b00e23">(11)</span> ἀνοίσει ὁ ἱερεὺς ἐπὶ τὸ
  θυσιαστήριον· ὀσµὴ εὐωδίας, κάρπωµα κυρίῳ. <span style=
  "color:#b00e23">(12)</span> Ἐὰν δὲ ἀπὸ τῶν αἰγῶν τὸ δῶρον αὐτοῦ, καὶ προσάξει
  ἔναντι κυρίου <span style="color:#b00e23">(13)</span> καὶ ἐπιθήσει τὰς χεῖρας
  ἐπὶ τὴν κεφαλὴν αὐτοῦ, καὶ σφάξουσιν αὐτὸ ἔναντι κυρίου παρὰ τὰς θύρας τῆς
  σκηνῆς τοῦ µαρτυρίου, καὶ προσχεοῦσιν οἱ υἱοὶ Ααρων οἱ ἱερεῖς τὸ αἷµα ἐπὶ τὸ
  θυσιαστήριον κύκλῳ. <span style="color:#b00e23">(14)</span> καὶ ἀνοίσει ἐπ’
  αὐτοῦ κάρπωµα κυρίῳ, τὸ στέαρ τὸ κατακαλύπτον τὴν κοιλίαν καὶ πᾶν τὸ στέαρ τὸ
  ἐπὶ τῆς κοιλίας <span style="color:#b00e23">(15)</span> καὶ ἀµφοτέρους τοὺς
  νεφροὺς καὶ πᾶν τὸ στέαρ τὸ ἐπ’ αὐτῶν τὸ ἐπὶ τῶν µηρίων καὶ τὸν λοβὸν τοῦ
  ἥπατος (σὺν τοῖς νεφροῖς περιελεῖ), <span style="color:#b00e23">(16)</span>
  καὶ ἀνοίσει ὁ ἱερεὺς ἐπὶ τὸ θυσιαστήριον· κάρπωµα, ὀσµὴ εὐωδίας τῷ κυρίῳ. πᾶν
  τὸ στέαρ τῷ κυρίῳ· <span style="color:#b00e23">(17)</span> νόµιµον εἰς τὸν
  αἰῶνα εἰς τὰς γενεὰς ὑµῶν ἐν πάσῃ κατοικίᾳ ὑµῶν· πᾶν στέαρ καὶ πᾶν αἷµα οὐκ
  ἔδεσθε.</p>

  <h3 id="leviticus4">4</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Λάλησον πρὸς τοὺς υἱοὺς Ισραηλ
  λέγων Ψυχὴ ἐὰν ἁµάρτῃ ἔναντι κυρίου ἀκουσίως ἀπὸ τῶν προσταγµάτων κυρίου, ὧν
  οὐ δεῖ ποιεῖν, καὶ ποιήσῃ ἕν τι ἀπ’ αὐτῶν· <span style=
  "color:#b00e23">(3)</span> ἐὰν µὲν ὁ ἀρχιερεὺς ὁ κεχρισµένος ἁµάρτῃ τοῦ τὸν
  λαὸν ἁµαρτεῖν, καὶ προσάξει περὶ τῆς ἁµαρτίας αὐτοῦ, ἧς ἥµαρτεν, µόσχον ἐκ
  βοῶν ἄµωµον τῷ κυρίῳ περὶ τῆς ἁµαρτίας αὐτοῦ. <span style=
  "color:#b00e23">(4)</span> καὶ προσάξει τὸν µόσχον παρὰ τὴν θύραν τῆς σκηνῆς
  τοῦ µαρτυρίου ἔναντι κυρίου καὶ ἐπιθήσει τὴν χεῖρα αὐτοῦ ἐπὶ τὴν κεφαλὴν τοῦ
  µόσχου ἔναντι κυρίου καὶ σφάξει τὸν µόσχον ἐνώπιον κυρίου. <span style=
  "color:#b00e23">(5)</span> καὶ λαβὼν ὁ ἱερεὺς ὁ χριστὸς ὁ τετελειωµένος τὰς
  χεῖρας ἀπὸ τοῦ αἵµατος τοῦ µόσχου καὶ εἰσοίσει αὐτὸ ἐπὶ τὴν σκηνὴν τοῦ
  µαρτυρίου· <span style="color:#b00e23">(6)</span> καὶ βάψει ὁ ἱερεὺς τὸν
  δάκτυλον εἰς τὸ αἷµα καὶ προσρανεῖ ἀπὸ τοῦ αἵµατος ἑπτάκις ἔναντι κυρίου κατὰ
  τὸ καταπέτασµα τὸ ἅγιον· <span style="color:#b00e23">(7)</span> καὶ ἐπιθήσει
  ὁ ἱερεὺς ἀπὸ τοῦ αἵµατος τοῦ µόσχου ἐπὶ τὰ κέρατα τοῦ θυσιαστηρίου τοῦ
  θυµιάµατος τῆς συνθέσεως τοῦ ἐναντίον κυρίου, ὅ ἐστιν ἐν τῇ σκηνῇ τοῦ
  µαρτυρίου· καὶ πᾶν τὸ αἷµα τοῦ µόσχου ἐκχεεῖ παρὰ τὴν βάσιν τοῦ θυσιαστηρίου
  τῶν ὁλοκαυτωµάτων, ὅ ἐστιν παρὰ τὰς θύρας τῆς σκηνῆς τοῦ µαρτυρίου.
  <span style="color:#b00e23">(8)</span> καὶ πᾶν τὸ στέαρ τοῦ µόσχου τοῦ τῆς
  ἁµαρτίας περιελεῖ ἀπ’ αὐτοῦ, τὸ στέαρ τὸ κατακαλύπτον τὰ ἐνδόσθια καὶ πᾶν τὸ
  στέαρ τὸ ἐπὶ τῶν ἐνδοσθίων <span style="color:#b00e23">(9)</span> καὶ τοὺς
  δύο νεφροὺς καὶ τὸ στέαρ τὸ ἐπ’ αὐτῶν, ὅ ἐστιν ἐπὶ τῶν µηρίων, καὶ τὸν λοβὸν
  τὸν ἐπὶ τοῦ ἥπατος (σὺν τοῖς νεφροῖς περιελεῖ αὐτό), <span style=
  "color:#b00e23">(10)</span> ὃν τρόπον ἀφαιρεῖται ἀπὸ τοῦ µόσχου τοῦ τῆς
  θυσίας τοῦ σωτηρίου, καὶ ἀνοίσει ὁ ἱερεὺς ἐπὶ τὸ θυσιαστήριον τῆς καρπώσεως.
  <span style="color:#b00e23">(11)</span> καὶ τὸ δέρµα τοῦ µόσχου καὶ πᾶσαν
  αὐτοῦ τὴν σάρκα σὺν τῇ κεφαλῇ καὶ τοῖς ἀκρωτηρίοις καὶ τῇ κοιλίᾳ καὶ τῇ κόπρῳ
  <span style="color:#b00e23">(12)</span> καὶ ἐξοίσουσιν ὅλον τὸν µόσχον ἔξω
  τῆς παρεµβολῆς εἰς τόπον καθαρόν, οὗ ἐκχεοῦσιν τὴν σποδιάν, καὶ κατακαύσουσιν
  αὐτὸν ἐπὶ ξύλων ἐν πυρί· ἐπὶ τῆς ἐκχύσεως τῆς σποδιᾶς καυθήσεται.
  <span style="color:#b00e23">(13)</span> Ἐὰν δὲ πᾶσα συναγωγὴ Ισραηλ ἀγνοήσῃ
  ἀκουσίως καὶ λάθῃ ῥῆµα ἐξ ὀφθαλµῶν τῆς συναγωγῆς καὶ ποιήσωσιν µίαν ἀπὸ πασῶν
  τῶν ἐντολῶν κυρίου, ἣ οὐ ποιηθήσεται, καὶ πληµµελήσωσιν, <span style=
  "color:#b00e23">(14)</span> καὶ γνωσθῇ αὐτοῖς ἡ ἁµαρτία, ἣν ἥµαρτον ἐν αὐτῇ,
  καὶ προσάξει ἡ συναγωγὴ µόσχον ἐκ βοῶν ἄµωµον περὶ τῆς ἁµαρτίας καὶ προσάξει
  αὐτὸν παρὰ τὰς θύρας τῆς σκηνῆς τοῦ µαρτυρίου. <span style=
  "color:#b00e23">(15)</span> καὶ ἐπιθήσουσιν οἱ πρεσβύτεροι τῆς συναγωγῆς τὰς
  χεῖρας αὐτῶν ἐπὶ τὴν κεφαλὴν τοῦ µόσχου ἔναντι κυρίου καὶ σφάξουσιν τὸν
  µόσχον ἔναντι κυρίου. <span style="color:#b00e23">(16)</span> καὶ εἰσοίσει ὁ
  ἱερεὺς ὁ χριστὸς ἀπὸ τοῦ αἵµατος τοῦ µόσχου εἰς τὴν σκηνὴν τοῦ µαρτυρίου·
  <span style="color:#b00e23">(17)</span> καὶ βάψει ὁ ἱερεὺς τὸν δάκτυλον ἀπὸ
  τοῦ αἵµατος τοῦ µόσχου καὶ ῥανεῖ ἑπτάκις ἔναντι κυρίου κατενώπιον τοῦ
  καταπετάσµατος τοῦ ἁγίου· <span style="color:#b00e23">(18)</span> καὶ ἀπὸ τοῦ
  αἵµατος ἐπιθήσει ὁ ἱερεὺς ἐπὶ τὰ κέρατα τοῦ θυσιαστηρίου τῶν θυµιαµάτων τῆς
  συνθέσεως, ὅ ἐστιν ἐνώπιον κυρίου, ὅ ἐστιν ἐν τῇ σκηνῇ τοῦ µαρτυρίου· καὶ τὸ
  πᾶν αἷµα ἐκχεεῖ πρὸς τὴν βάσιν τοῦ θυσιαστηρίου τῶν καρπώσεων τῶν πρὸς τῇ
  θύρᾳ τῆς σκηνῆς τοῦ µαρτυρίου. <span style="color:#b00e23">(19)</span> καὶ τὸ
  πᾶν στέαρ περιελεῖ ἀπ’ αὐτοῦ καὶ ἀνοίσει ἐπὶ τὸ θυσιαστήριον· <span style=
  "color:#b00e23">(20)</span> καὶ ποιήσει τὸν µόσχον ὃν τρόπον ἐποίησεν τὸν
  µόσχον τὸν τῆς ἁµαρτίας, οὕτως ποιηθήσεται· καὶ ἐξιλάσεται περὶ αὐτῶν ὁ
  ἱερεύς, καὶ ἀφεθήσεται αὐτοῖς ἡ ἁµαρτία. <span style=
  "color:#b00e23">(21)</span> καὶ ἐξοίσουσιν τὸν µόσχον ὅλον ἔξω τῆς παρεµβολῆς
  καὶ κατακαύσουσιν τὸν µόσχον, ὃν τρόπον κατέκαυσαν τὸν µόσχον τὸν πρότερον.
  ἁµαρτία συναγωγῆς ἐστιν. <span style="color:#b00e23">(22)</span> Ἐὰν δὲ ὁ
  ἄρχων ἁµάρτῃ καὶ ποιήσῃ µίαν ἀπὸ πασῶν τῶν ἐντολῶν κυρίου τοῦ θεοῦ αὐτῶν, ἣ
  οὐ ποιηθήσεται, ἀκουσίως καὶ ἁµάρτῃ καὶ πληµµελήσῃ, <span style=
  "color:#b00e23">(23)</span> καὶ γνωσθῇ αὐτῷ ἡ ἁµαρτία, ἣν ἥµαρτεν ἐν αὐτῇ,
  καὶ προσοίσει τὸ δῶρον αὐτοῦ χίµαρον ἐξ αἰγῶν, ἄρσεν ἄµωµον. <span style=
  "color:#b00e23">(24)</span> καὶ ἐπιθήσει τὴν χεῖρα ἐπὶ τὴν κεφαλὴν τοῦ
  χιµάρου, καὶ σφάξουσιν αὐτὸν ἐν τόπῳ, οὗ σφάζουσιν τὰ ὁλοκαυτώµατα ἐνώπιον
  κυρίου· ἁµαρτία ἐστίν. <span style="color:#b00e23">(25)</span> καὶ ἐπιθήσει ὁ
  ἱερεὺς ἀπὸ τοῦ αἵµατος τοῦ τῆς ἁµαρτίας τῷ δακτύλῳ ἐπὶ τὰ κέρατα τοῦ
  θυσιαστηρίου τῶν ὁλοκαυτωµάτων· καὶ τὸ πᾶν αἷµα αὐτοῦ ἐκχεεῖ παρὰ τὴν βάσιν
  τοῦ θυσιαστηρίου τῶν ὁλοκαυτωµάτων. <span style="color:#b00e23">(26)</span>
  καὶ τὸ πᾶν στέαρ αὐτοῦ ἀνοίσει ἐπὶ τὸ θυσιαστήριον ὥσπερ τὸ στέαρ θυσίας
  σωτηρίου. καὶ ἐξιλάσεται περὶ αὐτοῦ ὁ ἱερεὺς ἀπὸ τῆς ἁµαρτίας αὐτοῦ, καὶ
  ἀφεθήσεται αὐτῷ. <span style="color:#b00e23">(27)</span> Ἐὰν δὲ ψυχὴ µία
  ἁµάρτῃ ἀκουσίως ἐκ τοῦ λαοῦ τῆς γῆς ἐν τῷ ποιῆσαι µίαν ἀπὸ πασῶν τῶν ἐντολῶν
  κυρίου, ἣ οὐ ποιηθήσεται, καὶ πληµµελήσῃ, <span style=
  "color:#b00e23">(28)</span> καὶ γνωσθῇ αὐτῷ ἡ ἁµαρτία, ἣν ἥµαρτεν ἐν αὐτῇ,
  καὶ οἴσει χίµαιραν ἐξ αἰγῶν, θήλειαν ἄµωµον, οἴσει περὶ τῆς ἁµαρτίας, ἧς
  ἥµαρτεν. <span style="color:#b00e23">(29)</span> καὶ ἐπιθήσει τὴν χεῖρα ἐπὶ
  τὴν κεφαλὴν τοῦ ἁµαρτήµατος αὐτοῦ, καὶ σφάξουσιν τὴν χίµαιραν τὴν τῆς
  ἁµαρτίας ἐν τόπῳ, οὗ σφάζουσιν τὰ ὁλοκαυτώµατα. <span style=
  "color:#b00e23">(30)</span> καὶ λήµψεται ὁ ἱερεὺς ἀπὸ τοῦ αἵµατος αὐτῆς τῷ
  δακτύλῳ καὶ ἐπιθήσει ἐπὶ τὰ κέρατα τοῦ θυσιαστηρίου τῶν ὁλοκαυτωµάτων· καὶ
  πᾶν τὸ αἷµα αὐτῆς ἐκχεεῖ παρὰ τὴν βάσιν τοῦ θυσιαστηρίου. <span style=
  "color:#b00e23">(31)</span> καὶ πᾶν τὸ στέαρ περιελεῖ, ὃν τρόπον περιαιρεῖται
  στέαρ ἀπὸ θυσίας σωτηρίου, καὶ ἀνοίσει ὁ ἱερεὺς ἐπὶ τὸ θυσιαστήριον εἰς ὀσµὴν
  εὐωδίας κυρίῳ. καὶ ἐξιλάσεται περὶ αὐτοῦ ὁ ἱερεύς, καὶ ἀφεθήσεται αὐτῷ. —
  <span style="color:#b00e23">(32)</span> ἐὰν δὲ πρόβατον προσενέγκῃ τὸ δῶρον
  αὐτοῦ εἰς ἁµαρτίαν, θῆλυ ἄµωµον προσοίσει αὐτό. <span style=
  "color:#b00e23">(33)</span> καὶ ἐπιθήσει τὴν χεῖρα ἐπὶ τὴν κεφαλὴν τοῦ τῆς
  ἁµαρτίας, καὶ σφάξουσιν αὐτὸ ἐν τόπῳ, οὗ σφάζουσιν τὰ ὁλοκαυτώµατα.
  <span style="color:#b00e23">(34)</span> καὶ λαβὼν ὁ ἱερεὺς ἀπὸ τοῦ αἵµατος
  τοῦ τῆς ἁµαρτίας τῷ δακτύλῳ ἐπιθήσει ἐπὶ τὰ κέρατα τοῦ θυσιαστηρίου τῆς
  ὁλοκαυτώσεως· καὶ πᾶν αὐτοῦ τὸ αἷµα ἐκχεεῖ παρὰ τὴν βάσιν τοῦ θυσιαστηρίου
  τῆς ὁλοκαυτώσεως. <span style="color:#b00e23">(35)</span> καὶ πᾶν αὐτοῦ τὸ
  στέαρ περιελεῖ, ὃν τρόπον περιαιρεῖται στέαρ προβάτου ἐκ τῆς θυσίας τοῦ
  σωτηρίου, καὶ ἐπιθήσει αὐτὸ ὁ ἱερεὺς ἐπὶ τὸ θυσιαστήριον ἐπὶ τὸ ὁλοκαύτωµα
  κυρίου. καὶ ἐξιλάσεται περὶ αὐτοῦ ὁ ἱερεὺς περὶ τῆς ἁµαρτίας, ἧς ἥµαρτεν, καὶ
  ἀφεθήσεται αὐτῷ.</p>

  <h3 id="leviticus5">5</h3>

  <p><span style="color:#b00e23">(1)</span> Ἐὰν δὲ ψυχὴ ἁµάρτῃ καὶ ἀκούσῃ φωνὴν
  ὁρκισµοῦ καὶ οὗτος µάρτυς (ἢ ἑώρακεν ἢ σύνοιδεν), ἐὰν µὴ ἀπαγγείλῃ, λήµψεται
  τὴν ἁµαρτίαν· <span style="color:#b00e23">(2)</span> ἢ ψυχή, ἥτις ἐὰν ἅψηται
  παντὸς πράγµατος ἀκαθάρτου, ἢ θνησιµαίου ἢ θηριαλώτου ἀκαθάρτου ἢ τῶν
  θνησιµαίων ἢ τῶν βδελυγµάτων τῶν ἀκαθάρτων ἢ τῶν θνησιµαίων κτηνῶν τῶν
  ἀκαθάρτων, <span style="color:#b00e23">(3)</span> ἢ ἅψηται ἀπὸ ἀκαθαρσίας
  ἀνθρώπου, ἀπὸ πάσης ἀκαθαρσίας αὐτοῦ, ἧς ἂν ἁψάµενος µιανθῇ, καὶ ἔλαθεν
  αὐτόν, µετὰ τοῦτο δὲ γνῷ καὶ πληµµελήσῃ, <span style=
  "color:#b00e23">(4)</span> ἢ ψυχή, ἡ ἂν ὀµόσῃ διαστέλλουσα τοῖς χείλεσιν
  κακοποιῆσαι ἢ καλῶς ποιῆσαι κατὰ πάντα, ὅσα ἐὰν διαστείλῃ ὁ ἄνθρωπος µεθ’
  ὅρκου, καὶ λάθῃ αὐτὸν πρὸ ὀφθαλµῶν, καὶ οὗτος γνῷ καὶ ἁµάρτῃ ἕν τι τούτων,
  <span style="color:#b00e23">(5)</span> καὶ ἐξαγορεύσει τὴν ἁµαρτίαν περὶ ὧν
  ἡµάρτηκεν κατ’ αὐτῆς, <span style="color:#b00e23">(6)</span> καὶ οἴσει περὶ
  ὧν ἐπληµµέλησεν κυρίῳ, περὶ τῆς ἁµαρτίας, ἧς ἥµαρτεν, θῆλυ ἀπὸ τῶν προβάτων,
  ἀµνάδα ἢ χίµαιραν ἐξ αἰγῶν, περὶ ἁµαρτίας· καὶ ἐξιλάσεται περὶ αὐτοῦ ὁ ἱερεὺς
  περὶ τῆς ἁµαρτίας αὐτοῦ, ἧς ἥµαρτεν, καὶ ἀφεθήσεται αὐτῷ ἡ ἁµαρτία.
  <span style="color:#b00e23">(7)</span> Ἐὰν δὲ µὴ ἰσχύσῃ ἡ χεὶρ αὐτοῦ τὸ
  ἱκανὸν εἰς τὸ πρόβατον, οἴσει περὶ τῆς ἁµαρτίας αὐτοῦ, ἧς ἥµαρτεν, δύο
  τρυγόνας ἢ δύο νεοσσοὺς περιστερῶν κυρίῳ, ἕνα περὶ ἁµαρτίας καὶ ἕνα εἰς
  ὁλοκαύτωµα. <span style="color:#b00e23">(8)</span> καὶ οἴσει αὐτὰ πρὸς τὸν
  ἱερέα, καὶ προσάξει ὁ ἱερεὺς τὸ περὶ τῆς ἁµαρτίας πρότερον· καὶ ἀποκνίσει ὁ
  ἱερεὺς τὴν κεφαλὴν αὐτοῦ ἀπὸ τοῦ σφονδύλου καὶ οὐ διελεῖ· <span style=
  "color:#b00e23">(9)</span> καὶ ῥανεῖ ἀπὸ τοῦ αἵµατος τοῦ περὶ τῆς ἁµαρτίας
  ἐπὶ τὸν τοῖχον τοῦ θυσιαστηρίου, τὸ δὲ κατάλοιπον τοῦ αἵµατος καταστραγγιεῖ
  ἐπὶ τὴν βάσιν τοῦ θυσιαστηρίου· ἁµαρτίας γάρ ἐστιν. <span style=
  "color:#b00e23">(10)</span> καὶ τὸ δεύτερον ποιήσει ὁλοκαύτωµα, ὡς καθήκει.
  καὶ ἐξιλάσεται ὁ ἱερεὺς περὶ τῆς ἁµαρτίας αὐτοῦ, ἧς ἥµαρτεν, καὶ ἀφεθήσεται
  αὐτῷ. — <span style="color:#b00e23">(11)</span> ἐὰν δὲ µὴ εὑρίσκῃ αὐτοῦ ἡ
  χεὶρ ζεῦγος τρυγόνων ἢ δύο νεοσσοὺς περιστερῶν, καὶ οἴσει τὸ δῶρον αὐτοῦ περὶ
  οὗ ἥµαρτεν, τὸ δέκατον τοῦ οιφι σεµίδαλιν περὶ ἁµαρτίας· οὐκ ἐπιχεεῖ ἐπ’ αὐτὸ
  ἔλαιον οὐδὲ ἐπιθήσει ἐπ’ αὐτὸ λίβανον, ὅτι περὶ ἁµαρτίας ἐστίν· <span style=
  "color:#b00e23">(12)</span> καὶ οἴσει αὐτὸ πρὸς τὸν ἱερέα. καὶ δραξάµενος ὁ
  ἱερεὺς ἀπ’ αὐτῆς πλήρη τὴν δράκα, τὸ µνηµόσυνον αὐτῆς ἐπιθήσει ἐπὶ τὸ
  θυσιαστήριον τῶν ὁλοκαυτωµάτων κυρίῳ· ἁµαρτία ἐστίν. <span style=
  "color:#b00e23">(13)</span> καὶ ἐξιλάσεται περὶ αὐτοῦ ὁ ἱερεὺς περὶ τῆς
  ἁµαρτίας αὐτοῦ, ἧς ἥµαρτεν, ἐφ’ ἑνὸς τούτων, καὶ ἀφεθήσεται αὐτῷ. τὸ δὲ
  καταλειφθὲν ἔσται τῷ ἱερεῖ ὡς ἡ θυσία τῆς σεµιδάλεως. <span style=
  "color:#b00e23">(14)</span> Καὶ ἐλάλησεν κύριος πρὸς Μωυσῆν λέγων
  <span style="color:#b00e23">(15)</span> Ψυχὴ ἐὰν λάθῃ αὐτὸν λήθη καὶ ἁµάρτῃ
  ἀκουσίως ἀπὸ τῶν ἁγίων κυρίου, καὶ οἴσει τῆς πληµµελείας αὐτοῦ τῷ κυρίῳ κριὸν
  ἄµωµον ἐκ τῶν προβάτων τιµῆς ἀργυρίου σίκλων, τῷ σίκλῳ τῶν ἁγίων, περὶ οὗ
  ἐπληµµέλησεν. <span style="color:#b00e23">(16)</span> καὶ ὃ ἥµαρτεν ἀπὸ τῶν
  ἁγίων, ἀποτείσαι αὐτὸ καὶ τὸ ἐπίπεµπτον προσθήσει ἐπ’ αὐτὸ καὶ δώσει αὐτὸ τῷ
  ἱερεῖ· καὶ ὁ ἱερεὺς ἐξιλάσεται περὶ αὐτοῦ ἐν τῷ κριῷ τῆς πληµµελείας, καὶ
  ἀφεθήσεται αὐτῷ. <span style="color:#b00e23">(17)</span> Καὶ ἡ ψυχή, ἣ ἂν
  ἁµάρτῃ καὶ ποιήσῃ µίαν ἀπὸ πασῶν τῶν ἐντολῶν κυρίου, ὧν οὐ δεῖ ποιεῖν, καὶ
  οὐκ ἔγνω καὶ πληµµελήσῃ καὶ λάβῃ τὴν ἁµαρτίαν, <span style=
  "color:#b00e23">(18)</span> καὶ οἴσει κριὸν ἄµωµον ἐκ τῶν προβάτων τιµῆς
  ἀργυρίου εἰς πληµµέλειαν πρὸς τὸν ἱερέα· καὶ ἐξιλάσεται περὶ αὐτοῦ ὁ ἱερεὺς
  περὶ τῆς ἀγνοίας αὐτοῦ, ἧς ἠγνόησεν καὶ αὐτὸς οὐκ ᾔδει, καὶ ἀφεθήσεται αὐτῷ·
  <span style="color:#b00e23">(19)</span> ἐπληµµέλησεν γὰρ πληµµέλησιν ἔναντι
  κυρίου. <span style="color:#b00e23">(20)</span> Καὶ ἐλάλησεν κύριος πρὸς
  Μωυσῆν λέγων <span style="color:#b00e23">(21)</span> Ψυχὴ ἐὰν ἁµάρτῃ καὶ
  παριδὼν παρίδῃ τὰς ἐντολὰς κυρίου καὶ ψεύσηται τὰ πρὸς τὸν πλησίον ἐν
  παραθήκῃ ἢ περὶ κοινωνίας ἢ περὶ ἁρπαγῆς ἢ ἠδίκησέν τι τὸν πλησίον
  <span style="color:#b00e23">(22)</span> ἢ εὗρεν ἀπώλειαν καὶ ψεύσηται περὶ
  αὐτῆς καὶ ὀµόσῃ ἀδίκως περὶ ἑνὸς ἀπὸ πάντων, ὧν ἐὰν ποιήσῃ ὁ ἄνθρωπος ὥστε
  ἁµαρτεῖν ἐν τούτοις, <span style="color:#b00e23">(23)</span> καὶ ἔσται ἡνίκα
  ἐὰν ἁµάρτῃ καὶ πληµµελήσῃ, καὶ ἀποδῷ τὸ ἅρπαγµα, ὃ ἥρπασεν, ἢ τὸ ἀδίκηµα, ὃ
  ἠδίκησεν, ἢ τὴν παραθήκην, ἥτις παρετέθη αὐτῷ, ἢ τὴν ἀπώλειαν, ἣν εὗρεν,
  <span style="color:#b00e23">(24)</span> ἀπὸ παντὸς πράγµατος, οὗ ὤµοσεν περὶ
  αὐτοῦ ἀδίκως, καὶ ἀποτείσει αὐτὸ τὸ κεφάλαιον καὶ τὸ πέµπτον προσθήσει ἐπ’
  αὐτό· τίνος ἐστίν, αὐτῷ ἀποδώσει ᾗ ἡµέρᾳ ἐλεγχθῇ. <span style=
  "color:#b00e23">(25)</span> καὶ τῆς πληµµελείας αὐτοῦ οἴσει τῷ κυρίῳ κριὸν
  ἀπὸ τῶν προβάτων ἄµωµον τιµῆς εἰς ὃ ἐπληµµέλησεν αὐτῷ. <span style=
  "color:#b00e23">(26)</span> καὶ ἐξιλάσεται περὶ αὐτοῦ ὁ ἱερεὺς ἔναντι κυρίου,
  καὶ ἀφεθήσεται αὐτῷ περὶ ἑνὸς ἀπὸ πάντων, ὧν ἐποίησεν καὶ ἐπληµµέλησεν
  αὐτῷ.</p>

  <h3 id="leviticus6">6</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Ἔντειλαι Ααρων καὶ τοῖς υἱοῖς
  αὐτοῦ λέγων Οὗτος ὁ νόµος τῆς ὁλοκαυτώσεως· αὐτὴ ἡ ὁλοκαύτωσις ἐπὶ τῆς
  καύσεως αὐτῆς ἐπὶ τοῦ θυσιαστηρίου ὅλην τὴν νύκτα ἕως τὸ πρωί, καὶ τὸ πῦρ τοῦ
  θυσιαστηρίου καυθήσεται ἐπ’ αὐτοῦ, οὐ σβεσθήσεται. <span style=
  "color:#b00e23">(3)</span> καὶ ἐνδύσεται ὁ ἱερεὺς χιτῶνα λινοῦν καὶ
  περισκελὲς λινοῦν ἐνδύσεται περὶ τὸ σῶµα αὐτοῦ καὶ ἀφελεῖ τὴν κατακάρπωσιν,
  ἣν ἂν καταναλώσῃ τὸ πῦρ τὴν ὁλοκαύτωσιν, ἀπὸ τοῦ θυσιαστηρίου καὶ παραθήσει
  αὐτὸ ἐχόµενον τοῦ θυσιαστηρίου. <span style="color:#b00e23">(4)</span> καὶ
  ἐκδύσεται τὴν στολὴν αὐτοῦ καὶ ἐνδύσεται στολὴν ἄMην καὶ ἐξοίσει τὴν
  κατακάρπωσιν ἔξω τῆς παρεµβολῆς εἰς τόπον καθαρόν. <span style=
  "color:#b00e23">(5)</span> καὶ πῦρ ἐπὶ τὸ θυσιαστήριον καυθήσεται ἀπ’ αὐτοῦ
  καὶ οὐ σβεσθήσεται, καὶ καύσει ὁ ἱερεὺς ἐπ’ αὐτὸ ξύλα τὸ πρωὶ καὶ στοιβάσει
  ἐπ’ αὐτοῦ τὴν ὁλοκαύτωσιν καὶ ἐπιθήσει ἐπ’ αὐτὸ τὸ στέαρ τοῦ σωτηρίου·
  <span style="color:#b00e23">(6)</span> καὶ πῦρ διὰ παντὸς καυθήσεται ἐπὶ τὸ
  θυσιαστήριον, οὐ σβεσθήσεται. <span style="color:#b00e23">(7)</span> Οὗτος ὁ
  νόµος τῆς θυσίας, ἣν προσάξουσιν αὐτὴν οἱ υἱοὶ Ααρων ἔναντι κυρίου ἀπέναντι
  τοῦ θυσιαστηρίου· <span style="color:#b00e23">(8)</span> καὶ ἀφελεῖ ἀπ’ αὐτοῦ
  τῇ δρακὶ ἀπὸ τῆς σεµιδάλεως τῆς θυσίας σὺν τῷ ἐλαίῳ αὐτῆς καὶ σὺν τῷ λιβάνῳ
  αὐτῆς τὰ ὄντα ἐπὶ τῆς θυσίας καὶ ἀνοίσει ἐπὶ τὸ θυσιαστήριον κάρπωµα· ὀσµὴ
  εὐωδίας, τὸ µνηµόσυνον αὐτῆς τῷ κυρίῳ. <span style="color:#b00e23">(9)</span>
  τὸ δὲ καταλειφθὲν ἀπ’ αὐτῆς ἔδεται Ααρων καὶ οἱ υἱοὶ αὐτοῦ· ἄζυµα βρωθήσεται
  ἐν τόπῳ ἁγίῳ, ἐν αὐλῇ τῆς σκηνῆς τοῦ µαρτυρίου ἔδονται αὐτήν. <span style=
  "color:#b00e23">(10)</span> οὐ πεφθήσεται ἐζυµωµένη· µερίδα αὐτὴν ἔδωκα
  αὐτοῖς ἀπὸ τῶν καρπωµάτων κυρίου· ἅγια ἁγίων ὥσπερ τὸ τῆς ἁµαρτίας καὶ ὥσπερ
  τὸ τῆς πληµµελείας. <span style="color:#b00e23">(11)</span> πᾶν ἀρσενικὸν τῶν
  ἱερέων ἔδονται αὐτήν· νόµιµον αἰώνιον εἰς τὰς γενεὰς ὑµῶν ἀπὸ τῶν καρπωµάτων
  κυρίου. πᾶς, ὃς ἐὰν ἅψηται αὐτῶν, ἁγιασθήσεται. <span style=
  "color:#b00e23">(12)</span> Καὶ ἐλάλησεν κύριος πρὸς Μωυσῆν λέγων
  <span style="color:#b00e23">(13)</span> Τοῦτο τὸ δῶρον Ααρων καὶ τῶν υἱῶν
  αὐτοῦ, ὃ προσοίσουσιν κυρίῳ ἐν τῇ ἡµέρᾳ, ᾗ ἂν χρίσῃς αὐτόν· τὸ δέκατον τοῦ
  οιφι σεµιδάλεως εἰς θυσίαν διὰ παντός, τὸ ἥµισυ αὐτῆς τὸ πρωὶ καὶ τὸ ἥµισυ
  αὐτῆς τὸ δειλινόν. <span style="color:#b00e23">(14)</span> ἐπὶ τηγάνου ἐν
  ἐλαίῳ ποιηθήσεται, πεφυραµένην οἴσει αὐτήν, ἑλικτά, θυσίαν ἐκ κλασµάτων,
  θυσίαν ὀσµὴν εὐωδίας κυρίῳ. <span style="color:#b00e23">(15)</span> ὁ ἱερεὺς
  ὁ χριστὸς ἀντ’ αὐτοῦ ἐκ τῶν υἱῶν αὐτοῦ ποιήσει αὐτήν· νόµος αἰώνιος, ἅπαν
  ἐπιτελεσθήσεται. <span style="color:#b00e23">(16)</span> καὶ πᾶσα θυσία
  ἱερέως ὁλόκαυτος ἔσται καὶ οὐ βρωθήσεται. <span style=
  "color:#b00e23">(17)</span> Καὶ ἐλάλησεν κύριος πρὸς Μωυσῆν λέγων
  <span style="color:#b00e23">(18)</span> Λάλησον Ααρων καὶ τοῖς υἱοῖς αὐτοῦ
  λέγων Οὗτος ὁ νόµος τῆς ἁµαρτίας· ἐν τόπῳ, οὗ σφάζουσιν τὸ ὁλοκαύτωµα,
  σφάξουσιν τὰ περὶ τῆς ἁµαρτίας ἔναντι κυρίου· ἅγια ἁγίων ἐστίν. <span style=
  "color:#b00e23">(19)</span> ὁ ἱερεὺς ὁ ἀναφέρων αὐτὴν ἔδεται αὐτήν· ἐν τόπῳ
  ἁγίῳ βρωθήσεται, ἐν αὐλῇ τῆς σκηνῆς τοῦ µαρτυρίου. <span style=
  "color:#b00e23">(20)</span> πᾶς ὁ ἁπτόµενος τῶν κρεῶν αὐτῆς ἁγιασθήσεται· καὶ
  ᾧ ἐὰν ἐπιρραντισθῇ ἀπὸ τοῦ αἵµατος αὐτῆς ἐπὶ τὸ ἱµάτιον, ὃ ἐὰν ῥαντισθῇ ἐπ’
  αὐτὸ πλυθήσεται ἐν τόπῳ ἁγίῳ. <span style="color:#b00e23">(21)</span> καὶ
  σκεῦος ὀστράκινον, οὗ ἐὰν ἑψηθῇ ἐν αὐτῷ, συντριβήσεται· ἐὰν δὲ ἐν σκεύει
  χαλκῷ ἑψηθῇ, ἐκτρίψει αὐτὸ καὶ ἐκκλύσει ὕδατι. <span style=
  "color:#b00e23">(22)</span> πᾶς ἄρσην ἐν τοῖς ἱερεῦσιν φάγεται αὐτά· ἅγια
  ἁγίων ἐστὶν κυρίου. <span style="color:#b00e23">(23)</span> καὶ πάντα τὰ περὶ
  τῆς ἁµαρτίας, ὧν ἐὰν εἰσενεχθῇ ἀπὸ τοῦ αἵµατος αὐτῶν εἰς τὴν σκηνὴν τοῦ
  µαρτυρίου ἐξιλάσασθαι ἐν τῷ ἁγίῳ, οὐ βρωθήσεται· ἐν πυρὶ κατακαυθήσεται.</p>

  <h3 id="leviticus7">7</h3>

  <p><span style="color:#b00e23">(1)</span> Καὶ οὗτος ὁ νόµος τοῦ κριοῦ τοῦ
  περὶ τῆς πληµµελείας· ἅγια ἁγίων ἐστίν. <span style=
  "color:#b00e23">(2)</span> ἐν τόπῳ, οὗ σφάζουσιν τὸ ὁλοκαύτωµα, σφάξουσιν τὸν
  κριὸν τῆς πληµµελείας ἔναντι κυρίου, καὶ τὸ αἷµα προσχεεῖ ἐπὶ τὴν βάσιν τοῦ
  θυσιαστηρίου κύκλῳ. <span style="color:#b00e23">(3)</span> καὶ πᾶν τὸ στέαρ
  αὐτοῦ προσοίσει ἀπ’ αὐτοῦ, καὶ τὴν ὀσφὺν καὶ πᾶν τὸ στέαρ τὸ κατακαλύπτον τὰ
  ἐνδόσθια καὶ πᾶν τὸ στέαρ τὸ ἐπὶ τῶν ἐνδοσθίων <span style=
  "color:#b00e23">(4)</span> καὶ τοὺς δύο νεφροὺς καὶ τὸ στέαρ τὸ ἐπ’ αὐτῶν τὸ
  ἐπὶ τῶν µηρίων καὶ τὸν λοβὸν τὸν ἐπὶ τοῦ ἥπατος (σὺν τοῖς νεφροῖς περιελεῖ
  αὐτά), <span style="color:#b00e23">(5)</span> καὶ ἀνοίσει αὐτὰ ὁ ἱερεὺς ἐπὶ
  τὸ θυσιαστήριον κάρπωµα τῷ κυρίῳ· περὶ πληµµελείας ἐστίν. <span style=
  "color:#b00e23">(6)</span> πᾶς ἄρσην ἐκ τῶν ἱερέων ἔδεται αὐτά, ἐν τόπῳ ἁγίῳ
  ἔδονται αὐτά· ἅγια ἁγίων ἐστίν. <span style="color:#b00e23">(7)</span> ὥσπερ
  τὸ περὶ τῆς ἁµαρτίας, οὕτω καὶ τὸ τῆς πληµµελείας, νόµος εἷς αὐτῶν· ὁ ἱερεύς,
  ὅστις ἐξιλάσεται ἐν αὐτῷ, αὐτῷ ἔσται. <span style="color:#b00e23">(8)</span>
  καὶ ὁ ἱερεὺς ὁ προσάγων ὁλοκαύτωµα ἀνθρώπου, τὸ δέρµα τῆς ὁλοκαυτώσεως, ἧς
  αὐτὸς προσφέρει, αὐτῷ ἔσται. <span style="color:#b00e23">(9)</span> καὶ πᾶσα
  θυσία, ἥτις ποιηθήσεται ἐν τῷ κλιβάνῳ, καὶ πᾶσα, ἥτις ποιηθήσεται ἐπ’ ἐσχάρας
  ἢ ἐπὶ τηγάνου, τοῦ ἱερέως τοῦ προσφέροντος αὐτήν, αὐτῷ ἔσται. <span style=
  "color:#b00e23">(10)</span> καὶ πᾶσα θυσία ἀναπεποιηµένη ἐν ἐλαίῳ καὶ µὴ
  ἀναπεποιηµένη πᾶσι τοῖς υἱοῖς Ααρων ἔσται, ἑκάστῳ τὸ ἴσον. <span style=
  "color:#b00e23">(11)</span> Οὗτος ὁ νόµος θυσίας σωτηρίου, ἣν προσοίσουσιν
  κυρίῳ. <span style="color:#b00e23">(12)</span> ἐὰν µὲν περὶ αἰνέσεως προσφέρῃ
  αὐτήν, καὶ προσοίσει ἐπὶ τῆς θυσίας τῆς αἰνέσεως ἄρτους ἐκ σεµιδάλεως
  ἀναπεποιηµένους ἐν ἐλαίῳ, λάγανα ἄζυµα διακεχρισµένα ἐν ἐλαίῳ καὶ σεµίδαλιν
  πεφυραµένην ἐν ἐλαίῳ· <span style="color:#b00e23">(13)</span> ἐπ’ ἄρτοις
  ζυµίταις προσοίσει τὰ δῶρα αὐτοῦ ἐπὶ θυσίᾳ αἰνέσεως σωτηρίου. <span style=
  "color:#b00e23">(14)</span> καὶ προσάξει ἓν ἀπὸ πάντων τῶν δώρων αὐτοῦ
  ἀφαίρεµα κυρίῳ· τῷ ἱερεῖ τῷ προσχέοντι τὸ αἷµα τοῦ σωτηρίου, αὐτῷ ἔσται.
  <span style="color:#b00e23">(15)</span> καὶ τὰ κρέα θυσίας αἰνέσεως σωτηρίου
  αὐτῷ ἔσται καὶ ἐν ᾗ ἡµέρᾳ δωρεῖται, βρωθήσεται· οὐ καταλείψουσιν ἀπ’ αὐτοῦ
  εἰς τὸ πρωί. <span style="color:#b00e23">(16)</span> κἂν εὐχή, ἢ ἑκούσιον
  θυσιάζῃ τὸ δῶρον αὐτοῦ, ᾗ ἂν ἡµέρᾳ προσαγάγῃ τὴν θυσίαν αὐτοῦ, βρωθήσεται καὶ
  τῇ αὔριον· <span style="color:#b00e23">(17)</span> καὶ τὸ καταλειφθὲν ἀπὸ τῶν
  κρεῶν τῆς θυσίας ἕως ἡµέρας τρίτης ἐν πυρὶ κατακαυθήσεται. <span style=
  "color:#b00e23">(18)</span> ἐὰν δὲ φαγὼν φάγῃ ἀπὸ τῶν κρεῶν τῇ ἡµέρᾳ τῇ
  τρίτῃ, οὐ δεχθήσεται αὐτῷ τῷ προσφέροντι αὐτό, οὐ λογισθήσεται αὐτῷ, µίασµά
  ἐστιν· ἡ δὲ ψυχή, ἥτις ἐὰν φάγῃ ἀπ’ αὐτοῦ, τὴν ἁµαρτίαν λήµψεται.
  <span style="color:#b00e23">(19)</span> καὶ κρέα, ὅσα ἂν ἅψηται παντὸς
  ἀκαθάρτου, οὐ βρωθήσεται, ἐν πυρὶ κατακαυθήσεται. πᾶς καθαρὸς φάγεται κρέα.
  <span style="color:#b00e23">(20)</span> ἡ δὲ ψυχή, ἥτις ἐὰν φάγῃ ἀπὸ τῶν
  κρεῶν τῆς θυσίας τοῦ σωτηρίου, ὅ ἐστιν κυρίου, καὶ ἡ ἀκαθαρσία αὐτοῦ ἐπ’
  αὐτοῦ, ἀπολεῖται ἡ ψυχὴ ἐκείνη ἐκ τοῦ λαοῦ αὐτῆς. <span style=
  "color:#b00e23">(21)</span> καὶ ψυχή, ἣ ἂν ἅψηται παντὸς πράγµατος ἀκαθάρτου
  ἢ ἀπὸ ἀκαθαρσίας ἀνθρώπου ἢ τῶν τετραπόδων τῶν ἀκαθάρτων ἢ παντὸς βδελύγµατος
  ἀκαθάρτου καὶ φάγῃ ἀπὸ τῶν κρεῶν τῆς θυσίας τοῦ σωτηρίου, ὅ ἐστιν κυρίου,
  ἀπολεῖται ἡ ψυχὴ ἐκείνη ἐκ τοῦ λαοῦ αὐτῆς. <span style=
  "color:#b00e23">(22)</span> Καὶ ἐλάλησεν κύριος πρὸς Μωυσῆν λέγων
  <span style="color:#b00e23">(23)</span> Λάλησον τοῖς υἱοῖς Ισραηλ λέγων Πᾶν
  στέαρ βοῶν καὶ προβάτων καὶ αἰγῶν οὐκ ἔδεσθε. <span style=
  "color:#b00e23">(24)</span> καὶ στέαρ θνησιµαίων καὶ θηριάλωτον ποιηθήσεται
  εἰς πᾶν ἔργον καὶ εἰς βρῶσιν οὐ βρωθήσεται. <span style=
  "color:#b00e23">(25)</span> πᾶς ὁ ἔσθων στέαρ ἀπὸ τῶν κτηνῶν, ὧν προσάξει
  αὐτῶν κάρπωµα κυρίῳ, ἀπολεῖται ἡ ψυχὴ ἐκείνη ἀπὸ τοῦ λαοῦ αὐτῆς. <span style=
  "color:#b00e23">(26)</span> πᾶν αἷµα οὐκ ἔδεσθε ἐν πάσῃ τῇ κατοικίᾳ ὑµῶν ἀπό
  τε τῶν πετεινῶν καὶ ἀπὸ τῶν κτηνῶν. <span style="color:#b00e23">(27)</span>
  πᾶσα ψυχή, ἣ ἄν φάγῃ αἷµα, ἀπολεῖται ἡ ψυχὴ ἐκείνη ἀπὸ τοῦ λαοῦ αὐτῆς.
  <span style="color:#b00e23">(28)</span> Καὶ ἐλάλησεν κύριος πρὸς Μωυσῆν λέγων
  <span style="color:#b00e23">(29)</span> Καὶ τοῖς υἱοῖς Ισραηλ λαλήσεις λέγων
  Ὁ προσφέρων θυσίαν σωτηρίου κυρίῳ οἴσει τὸ δῶρον αὐτοῦ κυρίῳ ἀπὸ τῆς θυσίας
  τοῦ σωτηρίου. <span style="color:#b00e23">(30)</span> αἱ χεῖρες αὐτοῦ
  προσοίσουσιν τὰ καρπώµατα κυρίῳ· τὸ στέαρ τὸ ἐπὶ τοῦ στηθυνίου καὶ τὸν λοβὸν
  τοῦ ἥπατος, προσοίσει αὐτὰ ὥστε ἐπιθεῖναι δόµα ἔναντι κυρίου. <span style=
  "color:#b00e23">(31)</span> καὶ ἀνοίσει ὁ ἱερεὺς τὸ στέαρ ἐπὶ τοῦ
  θυσιαστηρίου, καὶ ἔσται τὸ στηθύνιον Ααρων καὶ τοῖς υἱοῖς αὐτοῦ. <span style=
  "color:#b00e23">(32)</span> καὶ τὸν βραχίονα τὸν δεξιὸν δώσετε ἀφαίρεµα τῷ
  ἱερεῖ ἀπὸ τῶν θυσιῶν τοῦ σωτηρίου ὑµῶν· <span style=
  "color:#b00e23">(33)</span> ὁ προσφέρων τὸ αἷµα τοῦ σωτηρίου καὶ τὸ στέαρ ἀπὸ
  τῶν υἱῶν Ααρων, αὐτῷ ἔσται ὁ βραχίων ὁ δεξιὸς ἐν µερίδι. <span style=
  "color:#b00e23">(34)</span> τὸ γὰρ στηθύνιον τοῦ ἐπιθέµατος καὶ τὸν βραχίονα
  τοῦ ἀφαιρέµατος εἴληφα παρὰ τῶν υἱῶν Ισραηλ ἀπὸ τῶν θυσιῶν τοῦ σωτηρίου ὑµῶν
  καὶ ἔδωκα αὐτὰ Ααρων τῷ ἱερεῖ καὶ τοῖς υἱοῖς αὐτοῦ νόµιµον αἰώνιον παρὰ τῶν
  υἱῶν Ισραηλ. <span style="color:#b00e23">(35)</span> Αὕτη ἡ χρῖσις Ααρων καὶ
  ἡ χρῖσις τῶν υἱῶν αὐτοῦ ἀπὸ τῶν καρπωµάτων κυρίου ἐν ᾗ ἡµέρᾳ προσηγάγετο
  αὐτοὺς τοῦ ἱερατεύειν τῷ κυρίῳ, <span style="color:#b00e23">(36)</span> καθὰ
  ἐνετείλατο κύριος δοῦναι αὐτοῖς ᾗ ἡµέρᾳ ἔχρισεν αὐτούς, παρὰ τῶν υἱῶν Ισραηλ·
  νόµιµον αἰώνιον εἰς τὰς γενεὰς αὐτῶν. <span style="color:#b00e23">(37)</span>
  οὗτος ὁ νόµος τῶν ὁλοκαυτωµάτων καὶ θυσίας καὶ περὶ ἁµαρτίας καὶ τῆς
  πληµµελείας καὶ τῆς τελειώσεως καὶ τῆς θυσίας τοῦ σωτηρίου, <span style=
  "color:#b00e23">(38)</span> ὃν τρόπον ἐνετείλατο κύριος τῷ Μωυσῇ ἐν τῷ ὄρει
  Σινα ᾗ ἡµέρᾳ ἐνετείλατο τοῖς υἱοῖς Ισραηλ προσφέρειν τὰ δῶρα αὐτῶν ἔναντι
  κυρίου ἐν τῇ ἐρήµῳ Σινα.</p>

  <h3 id="leviticus8">8</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Λαβὲ Ααρων καὶ τοὺς υἱοὺς αὐτοῦ
  καὶ τὰς στολὰς αὐτοῦ καὶ τὸ ἔλαιον τῆς χρίσεως καὶ τὸν µόσχον τὸν περὶ τῆς
  ἁµαρτίας καὶ τοὺς δύο κριοὺς καὶ τὸ κανοῦν τῶν ἀζύµων <span style=
  "color:#b00e23">(3)</span> καὶ πᾶσαν τὴν συναγωγὴν ἐκκλησίασον ἐπὶ τὴν θύραν
  τῆς σκηνῆς τοῦ µαρτυρίου. <span style="color:#b00e23">(4)</span> καὶ ἐποίησεν
  Μωυσῆς ὃν τρόπον συνέταξεν αὐτῷ κύριος, καὶ ἐξεκκλησίασεν τὴν συναγωγὴν ἐπὶ
  τὴν θύραν τῆς σκηνῆς τοῦ µαρτυρίου. <span style="color:#b00e23">(5)</span>
  καὶ εἶπεν Μωυσῆς τῇ συναγωγῇ Τοῦτό ἐστιν τὸ ῥῆµα, ὃ ἐνετείλατο κύριος
  ποιῆσαι. <span style="color:#b00e23">(6)</span> καὶ προσήνεγκεν Μωυσῆς τὸν
  Ααρων καὶ τοὺς υἱοὺς αὐτοῦ καὶ ἔλουσεν αὐτοὺς ὕδατι· <span style=
  "color:#b00e23">(7)</span> καὶ ἐνέδυσεν αὐτὸν τὸν χιτῶνα καὶ ἔζωσεν αὐτὸν τὴν
  ζώνην καὶ ἐνέδυσεν αὐτὸν τὸν ὑποδύτην καὶ ἐπέθηκεν ἐπ’ αὐτὸν τὴν ἐπωµίδα καὶ
  συνέζωσεν αὐτὸν κατὰ τὴν ποίησιν τῆς ἐπωµίδος καὶ συνέσφιγξεν αὐτὸν ἐν αὐτῇ·
  <span style="color:#b00e23">(8)</span> καὶ ἐπέθηκεν ἐπ’ αὐτὴν τὸ λογεῖον καὶ
  ἐπέθηκεν ἐπὶ τὸ λογεῖον τὴν δήλωσιν καὶ τὴν ἀλήθειαν· <span style=
  "color:#b00e23">(9)</span> καὶ ἐπέθηκεν τὴν µίτραν ἐπὶ τὴν κεφαλὴν αὐτοῦ καὶ
  ἐπέθηκεν ἐπὶ τὴν µίτραν κατὰ πρόσωπον αὐτοῦ τὸ πέταλον τὸ χρυσοῦν τὸ
  καθηγιασµένον ἅγιον, ὃν τρόπον συνέταξεν κύριος τῷ Μωυσῇ. <span style=
  "color:#b00e23">(10)</span> καὶ ἔλαβεν Μωυσῆς ἀπὸ τοῦ ἐλαίου τῆς χρίσεως
  <span style="color:#b00e23">(11)</span> καὶ ἔρρανεν ἀπ’ αὐτοῦ ἐπὶ τὸ
  θυσιαστήριον ἑπτάκις καὶ ἔχρισεν τὸ θυσιαστήριον καὶ ἡγίασεν αὐτὸ καὶ πάντα
  τὰ σκεύη αὐτοῦ καὶ τὸν λουτῆρα καὶ τὴν βάσιν αὐτοῦ καὶ ἡγίασεν αὐτά· καὶ
  ἔχρισεν τὴν σκηνὴν καὶ πάντα τὰ ἐν αὐτῇ καὶ ἡγίασεν αὐτήν. <span style=
  "color:#b00e23">(12)</span> καὶ ἐπέχεεν Μωυσῆς ἀπὸ τοῦ ἐλαίου τῆς χρίσεως ἐπὶ
  τὴν κεφαλὴν Ααρων καὶ ἔχρισεν αὐτὸν καὶ ἡγίασεν αὐτόν. <span style=
  "color:#b00e23">(13)</span> καὶ προσήγαγεν Μωυσῆς τοὺς υἱοὺς Ααρων καὶ
  ἐνέδυσεν αὐτοὺς χιτῶνας καὶ ἔζωσεν αὐτοὺς ζώνας καὶ περιέθηκεν αὐτοῖς
  κιδάρεις, καθάπερ συνέταξεν κύριος τῷ Μωυσῇ. <span style=
  "color:#b00e23">(14)</span> καὶ προσήγαγεν Μωυσῆς τὸν µόσχον τὸν περὶ τῆς
  ἁµαρτίας, καὶ ἐπέθηκεν Ααρων καὶ οἱ υἱοὶ αὐτοῦ τὰς χεῖρας ἐπὶ τὴν κεφαλὴν τοῦ
  µόσχου τοῦ τῆς ἁµαρτίας. <span style="color:#b00e23">(15)</span> καὶ ἔσφαξεν
  αὐτὸν καὶ ἔλαβεν Μωυσῆς ἀπὸ τοῦ αἵµατος καὶ ἐπέθηκεν ἐπὶ τὰ κέρατα τοῦ
  θυσιαστηρίου κύκλῳ τῷ δακτύλῳ καὶ ἐκαθάρισεν τὸ θυσιαστήριον· καὶ τὸ αἷµα
  ἐξέχεεν ἐπὶ τὴν βάσιν τοῦ θυσιαστηρίου καὶ ἡγίασεν αὐτὸ τοῦ ἐξιλάσασθαι ἐπ’
  αὐτοῦ. <span style="color:#b00e23">(16)</span> καὶ ἔλαβεν Μωυσῆς πᾶν τὸ στέαρ
  τὸ ἐπὶ τῶν ἐνδοσθίων καὶ τὸν λοβὸν τὸν ἐπὶ τοῦ ἥπατος καὶ ἀµφοτέρους τοὺς
  νεφροὺς καὶ τὸ στέαρ τὸ ἐπ’ αὐτῶν, καὶ ἀνήνεγκεν Μωυσῆς ἐπὶ τὸ θυσιαστήριον·
  <span style="color:#b00e23">(17)</span> καὶ τὸν µόσχον καὶ τὴν βύρσαν αὐτοῦ
  καὶ τὰ κρέα αὐτοῦ καὶ τὴν κόπρον αὐτοῦ καὶ κατέκαυσεν αὐτὰ πυρὶ ἔξω τῆς
  παρεµβολῆς, ὃν τρόπον συνέταξεν κύριος τῷ Μωυσῇ. <span style=
  "color:#b00e23">(18)</span> καὶ προσήγαγεν Μωυσῆς τὸν κριὸν τὸν εἰς
  ὁλοκαύτωµα, καὶ ἐπέθηκεν Ααρων καὶ οἱ υἱοὶ αὐτοῦ τὰς χεῖρας αὐτῶν ἐπὶ τὴν
  κεφαλὴν τοῦ κριοῦ. <span style="color:#b00e23">(19)</span> καὶ ἔσφαξεν Μωυσῆς
  τὸν κριόν, καὶ προσέχεεν Μωυσῆς τὸ αἷµα ἐπὶ τὸ θυσιαστήριον κύκλῳ.
  <span style="color:#b00e23">(20)</span> καὶ τὸν κριὸν ἐκρεανόµησεν κατὰ µέλη
  καὶ ἀνήνεγκεν Μωυσῆς τὴν κεφαλὴν καὶ τὰ µέλη καὶ τὸ στέαρ· <span style=
  "color:#b00e23">(21)</span> καὶ τὴν κοιλίαν καὶ τοὺς πόδας ἔπλυνεν ὕδατι καὶ
  ἀνήνεγκεν Μωυσῆς ὅλον τὸν κριὸν ἐπὶ τὸ θυσιαστήριον· ὁλοκαύτωµα, ὅ ἐστιν εἰς
  ὀσµὴν εὐωδίας, κάρπωµά ἐστιν τῷ κυρίῳ, καθάπερ ἐνετείλατο κύριος τῷ Μωυσῇ.
  <span style="color:#b00e23">(22)</span> καὶ προσήγαγεν Μωυσῆς τὸν κριὸν τὸν
  δεύτερον, κριὸν τελειώσεως· καὶ ἐπέθηκεν Ααρων καὶ οἱ υἱοὶ αὐτοῦ τὰς χεῖρας
  αὐτῶν ἐπὶ τὴν κεφαλὴν τοῦ κριοῦ. <span style="color:#b00e23">(23)</span> καὶ
  ἔσφαξεν αὐτὸν καὶ ἔλαβεν Μωυσῆς ἀπὸ τοῦ αἵµατος αὐτοῦ καὶ ἐπέθηκεν ἐπὶ τὸν
  λοβὸν τοῦ ὠτὸς Ααρων τοῦ δεξιοῦ καὶ ἐπὶ τὸ ἄκρον τῆς χειρὸς τῆς δεξιᾶς καὶ
  ἐπὶ τὸ ἄκρον τοῦ ποδὸς τοῦ δεξιοῦ. <span style="color:#b00e23">(24)</span>
  καὶ προσήγαγεν Μωυσῆς τοὺς υἱοὺς Ααρων, καὶ ἐπέθηκεν Μωυσῆς ἀπὸ τοῦ αἵµατος
  ἐπὶ τοὺς λοβοὺς τῶν ὤτων τῶν δεξιῶν καὶ ἐπὶ τὰ ἄκρα τῶν χειρῶν αὐτῶν τῶν
  δεξιῶν καὶ ἐπὶ τὰ ἄκρα τῶν ποδῶν αὐτῶν τῶν δεξιῶν, καὶ προσέχεεν Μωυσῆς τὸ
  αἷµα ἐπὶ τὸ θυσιαστήριον κύκλῳ. <span style="color:#b00e23">(25)</span> Καὶ
  ἔλαβεν τὸ στέαρ καὶ τὴν ὀσφὺν καὶ τὸ στέαρ τὸ ἐπὶ τῆς κοιλίας καὶ τὸν λοβὸν
  τοῦ ἥπατος καὶ τοὺς δύο νεφροὺς καὶ τὸ στέαρ τὸ ἐπ’ αὐτῶν καὶ τὸν βραχίονα
  τὸν δεξιόν· <span style="color:#b00e23">(26)</span> καὶ ἀπὸ τοῦ κανοῦ τῆς
  τελειώσεως τοῦ ὄντος ἔναντι κυρίου ἔλαβεν ἄρτον ἕνα ἄζυµον καὶ ἄρτον ἐξ
  ἐλαίου ἕνα καὶ λάγανον ἓν καὶ ἐπέθηκεν ἐπὶ τὸ στέαρ καὶ τὸν βραχίονα τὸν
  δεξιόν· <span style="color:#b00e23">(27)</span> καὶ ἐπέθηκεν ἅπαντα ἐπὶ τὰς
  χεῖρας Ααρων καὶ ἐπὶ τὰς χεῖρας τῶν υἱῶν αὐτοῦ καὶ ἀνήνεγκεν αὐτὰ ἀφαίρεµα
  ἔναντι κυρίου. <span style="color:#b00e23">(28)</span> καὶ ἔλαβεν Μωυσῆς ἀπὸ
  τῶν χειρῶν αὐτῶν, καὶ ἀνήνεγκεν αὐτὰ Μωυσῆς ἐπὶ τὸ θυσιαστήριον ἐπὶ τὸ
  ὁλοκαύτωµα τῆς τελειώσεως, ὅ ἐστιν ὀσµὴ εὐωδίας· κάρπωµά ἐστιν τῷ κυρίῳ.
  <span style="color:#b00e23">(29)</span> καὶ λαβὼν Μωυσῆς τὸ στηθύνιον ἀφεῖλεν
  αὐτὸ ἐπίθεµα ἔναντι κυρίου ἀπὸ τοῦ κριοῦ τῆς τελειώσεως, καὶ ἐγένετο Μωυσῇ ἐν
  µερίδι, καθὰ ἐνετείλατο κύριος τῷ Μωυσῇ. <span style=
  "color:#b00e23">(30)</span> καὶ ἔλαβεν Μωυσῆς ἀπὸ τοῦ ἐλαίου τῆς χρίσεως καὶ
  ἀπὸ τοῦ αἵµατος τοῦ ἐπὶ τοῦ θυσιαστηρίου καὶ προσέρρανεν ἐπὶ Ααρων καὶ τὰς
  στολὰς αὐτοῦ καὶ τοὺς υἱοὺς αὐτοῦ καὶ τὰς στολὰς τῶν υἱῶν αὐτοῦ µετ’ αὐτοῦ
  καὶ ἡγίασεν Ααρων καὶ τὰς στολὰς αὐτοῦ καὶ τοὺς υἱοὺς αὐτοῦ καὶ τὰς στολὰς
  τῶν υἱῶν αὐτοῦ µετ’ αὐτοῦ. <span style="color:#b00e23">(31)</span> καὶ εἶπεν
  Μωυσῆς πρὸς Ααρων καὶ τοὺς υἱοὺς αὐτοῦ Ἑψήσατε τὰ κρέα ἐν τῇ αὐλῇ τῆς σκηνῆς
  τοῦ µαρτυρίου ἐν τόπῳ ἁγίῳ καὶ ἐκεῖ φάγεσθε αὐτὰ καὶ τοὺς ἄρτους τοὺς ἐν τῷ
  κανῷ τῆς τελειώσεως, ὃν τρόπον συντέτακταί µοι λέγων Ααρων καὶ οἱ υἱοὶ αὐτοῦ
  φάγονται αὐτά· <span style="color:#b00e23">(32)</span> καὶ τὸ καταλειφθὲν τῶν
  κρεῶν καὶ τῶν ἄρτων ἐν πυρὶ κατακαυθήσεται. <span style=
  "color:#b00e23">(33)</span> καὶ ἀπὸ τῆς θύρας τῆς σκηνῆς τοῦ µαρτυρίου οὐκ
  ἐξελεύσεσθε ἑπτὰ ἡµέρας, ἕως ἡµέρα πληρωθῇ, ἡµέρα τελειώσεως ὑµῶν· ἑπτὰ γὰρ
  ἡµέρας τελειώσει τὰς χεῖρας ὑµῶν. <span style="color:#b00e23">(34)</span>
  καθάπερ ἐποίησεν ἐν τῇ ἡµέρᾳ ταύτῃ, ἐνετείλατο κύριος τοῦ ποιῆσαι ὥστε
  ἐξιλάσασθαι περὶ ὑµῶν. <span style="color:#b00e23">(35)</span> καὶ ἐπὶ τὴν
  θύραν τῆς σκηνῆς τοῦ µαρτυρίου καθήσεσθε ἑπτὰ ἡµέρας ἡµέραν καὶ νύκτα·
  φυλάξεσθε τὰ φυλάγµατα κυρίου, ἵνα µὴ ἀποθάνητε· οὕτως γὰρ ἐνετείλατό µοι
  κύριος ὁ θεός. <span style="color:#b00e23">(36)</span> καὶ ἐποίησεν Ααρων καὶ
  οἱ υἱοὶ αὐτοῦ πάντας τοὺς λόγους, οὓς συνέταξεν κύριος τῷ Μωυσῇ.</p>

  <h3 id="leviticus9">9</h3>

  <p><span style="color:#b00e23">(1)</span> Καὶ ἐγενήθη τῇ ἡµέρᾳ τῇ ὀγδόῃ
  ἐκάλεσεν Μωυσῆς Ααρων καὶ τοὺς υἱοὺς αὐτοῦ καὶ τὴν γερουσίαν Ισραηλ.
  <span style="color:#b00e23">(2)</span> καὶ εἶπεν Μωυσῆς πρὸς Ααρων Λαβὲ
  σεαυτῷ µοσχάριον ἐκ βοῶν περὶ ἁµαρτίας καὶ κριὸν εἰς ὁλοκαύτωµα, ἄµωµα, καὶ
  προσένεγκε αὐτὰ ἔναντι κυρίου· <span style="color:#b00e23">(3)</span> καὶ τῇ
  γερουσίᾳ Ισραηλ λάλησον λέγων Λάβετε χίµαρον ἐξ αἰγῶν ἕνα περὶ ἁµαρτίας καὶ
  µοσχάριον καὶ ἀµνὸν ἐνιαύσιον εἰς ὁλοκάρπωσιν, ἄµωµα, <span style=
  "color:#b00e23">(4)</span> καὶ µόσχον καὶ κριὸν εἰς θυσίαν σωτηρίου ἔναντι
  κυρίου καὶ σεµίδαλιν πεφυραµένην ἐν ἐλαίῳ, ὅτι σήµερον κύριος ὀφθήσεται ἐν
  ὑµῖν. <span style="color:#b00e23">(5)</span> καὶ ἔλαβον, καθὸ ἐνετείλατο
  Μωυσῆς, ἀπέναντι τῆς σκηνῆς τοῦ µαρτυρίου, καὶ προσῆλθεν πᾶσα συναγωγὴ καὶ
  ἔστησαν ἔναντι κυρίου. <span style="color:#b00e23">(6)</span> καὶ εἶπεν
  Μωυσῆς Τοῦτο τὸ ῥῆµα, ὃ εἶπεν κύριος, ποιήσατε, καὶ ὀφθήσεται ἐν ὑµῖν δόξα
  κυρίου. <span style="color:#b00e23">(7)</span> καὶ εἶπεν Μωυσῆς τῷ Ααρων
  Πρόσελθε πρὸς τὸ θυσιαστήριον καὶ ποίησον τὸ περὶ τῆς ἁµαρτίας σου καὶ τὸ
  ὁλοκαύτωµά σου καὶ ἐξίλασαι περὶ σεαυτοῦ καὶ τοῦ οἴκου σου· καὶ ποίησον τὰ
  δῶρα τοῦ λαοῦ καὶ ἐξίλασαι περὶ αὐτῶν, καθάπερ ἐνετείλατο κύριος τῷ Μωυσῇ.
  <span style="color:#b00e23">(8)</span> καὶ προσῆλθεν Ααρων πρὸς τὸ
  θυσιαστήριον καὶ ἔσφαξεν τὸ µοσχάριον τὸ περὶ τῆς ἁµαρτίας· <span style=
  "color:#b00e23">(9)</span> καὶ προσήνεγκαν οἱ υἱοὶ Ααρων τὸ αἷµα πρὸς αὐτόν,
  καὶ ἔβαψεν τὸν δάκτυλον εἰς τὸ αἷµα καὶ ἐπέθηκεν ἐπὶ τὰ κέρατα τοῦ
  θυσιαστηρίου καὶ τὸ αἷµα ἐξέχεεν ἐπὶ τὴν βάσιν τοῦ θυσιαστηρίου· <span style=
  "color:#b00e23">(10)</span> καὶ τὸ στέαρ καὶ τοὺς νεφροὺς καὶ τὸν λοβὸν τοῦ
  ἥπατος τοῦ περὶ τῆς ἁµαρτίας ἀνήνεγκεν ἐπὶ τὸ θυσιαστήριον, ὃν τρόπον
  ἐνετείλατο κύριος τῷ Μωυσῇ· <span style="color:#b00e23">(11)</span> καὶ τὰ
  κρέα καὶ τὴν βύρσαν, κατέκαυσεν αὐτὰ πυρὶ ἔξω τῆς παρεµβολῆς. <span style=
  "color:#b00e23">(12)</span> καὶ ἔσφαξεν τὸ ὁλοκαύτωµα· καὶ προσήνεγκαν οἱ
  υἱοὶ Ααρων τὸ αἷµα πρὸς αὐτόν, καὶ προσέχεεν ἐπὶ τὸ θυσιαστήριον κύκλῳ·
  <span style="color:#b00e23">(13)</span> καὶ τὸ ὁλοκαύτωµα προσήνεγκαν αὐτῷ
  κατὰ µέλη, αὐτὰ καὶ τὴν κεφαλήν, καὶ ἐπέθηκεν ἐπὶ τὸ θυσιαστήριον·
  <span style="color:#b00e23">(14)</span> καὶ ἔπλυνεν τὴν κοιλίαν καὶ τοὺς
  πόδας ὕδατι καὶ ἐπέθηκεν ἐπὶ τὸ ὁλοκαύτωµα ἐπὶ τὸ θυσιαστήριον. <span style=
  "color:#b00e23">(15)</span> καὶ προσήνεγκαν τὸ δῶρον τοῦ λαοῦ· καὶ ἔλαβεν τὸν
  χίµαρον τὸν περὶ τῆς ἁµαρτίας τοῦ λαοῦ καὶ ἔσφαξεν αὐτὸ καθὰ καὶ τὸ πρῶτον.
  <span style="color:#b00e23">(16)</span> καὶ προσήνεγκεν τὸ ὁλοκαύτωµα καὶ
  ἐποίησεν αὐτό, ὡς καθήκει. <span style="color:#b00e23">(17)</span> καὶ
  προσήνεγκεν τὴν θυσίαν καὶ ἔπλησεν τὰς χεῖρας ἀπ’ αὐτῆς καὶ ἐπέθηκεν ἐπὶ τὸ
  θυσιαστήριον χωρὶς τοῦ ὁλοκαυτώµατος τοῦ πρωινοῦ. <span style=
  "color:#b00e23">(18)</span> καὶ ἔσφαξεν τὸν µόσχον καὶ τὸν κριὸν τῆς θυσίας
  τοῦ σωτηρίου τῆς τοῦ λαοῦ· καὶ προσήνεγκαν οἱ υἱοὶ Ααρων τὸ αἷµα πρὸς αὐτόν,
  καὶ προσέχεεν πρὸς τὸ θυσιαστήριον κύκλῳ· <span style=
  "color:#b00e23">(19)</span> καὶ τὸ στέαρ τὸ ἀπὸ τοῦ µόσχου καὶ τοῦ κριοῦ, τὴν
  ὀσφὺν καὶ τὸ στέαρ τὸ κατακαλύπτον ἐπὶ τῆς κοιλίας καὶ τοὺς δύο νεφροὺς καὶ
  τὸ στέαρ τὸ ἐπ’ αὐτῶν καὶ τὸν λοβὸν τὸν ἐπὶ τοῦ ἥπατος, <span style=
  "color:#b00e23">(20)</span> καὶ ἐπέθηκεν τὰ στέατα ἐπὶ τὰ στηθύνια, καὶ
  ἀνήνεγκαν τὰ στέατα ἐπὶ τὸ θυσιαστήριον. <span style=
  "color:#b00e23">(21)</span> καὶ τὸ στηθύνιον καὶ τὸν βραχίονα τὸν δεξιὸν
  ἀφεῖλεν Ααρων ἀφαίρεµα ἔναντι κυρίου, ὃν τρόπον συνέταξεν κύριος τῷ Μωυσῇ. —
  <span style="color:#b00e23">(22)</span> καὶ ἐξάρας Ααρων τὰς χεῖρας ἐπὶ τὸν
  λαὸν εὐλόγησεν αὐτούς· καὶ κατέβη ποιήσας τὸ περὶ τῆς ἁµαρτίας καὶ τὰ
  ὁλοκαυτώµατα καὶ τὰ τοῦ σωτηρίου. <span style="color:#b00e23">(23)</span> καὶ
  εἰσῆλθεν Μωυσῆς καὶ Ααρων εἰς τὴν σκηνὴν τοῦ µαρτυρίου καὶ ἐξελθόντες
  εὐλόγησαν πάντα τὸν λαόν, καὶ ὤφθη ἡ δόξα κυρίου παντὶ τῷ λαῷ. <span style=
  "color:#b00e23">(24)</span> καὶ ἐξῆλθεν πῦρ παρὰ κυρίου καὶ κατέφαγεν τὰ ἐπὶ
  τοῦ θυσιαστηρίου, τά τε ὁλοκαυτώµατα καὶ τὰ στέατα, καὶ εἶδεν πᾶς ὁ λαὸς καὶ
  ἐξέστη καὶ ἔπεσαν ἐπὶ πρόσωπον.</p>

  <h3 id="leviticus10">10</h3>

  <p><span style="color:#b00e23">(1)</span> Καὶ λαβόντες οἱ δύο υἱοὶ Ααρων
  Ναδαβ καὶ Αβιουδ ἕκαστος τὸ πυρεῖον αὐτοῦ ἐπέθη αν ἐπ’ αὐτὸ πῦρ καὶ ἐπέβαλον
  ἐπ’ αὐτὸ θυµίαµα καὶ προσήνεγκαν ἔναντι κυρίου πῦρ ἀλλότριον, ὃ οὐ προσέταξεν
  κύριος αὐτοῖς. <span style="color:#b00e23">(2)</span> καὶ ἐξῆλθεν πῦρ παρὰ
  κυρίου καὶ κατέφαγεν αὐτούς, καὶ ἀπέθανον ἔναντι κυρίου. <span style=
  "color:#b00e23">(3)</span> καὶ εἶπεν Μωυσῆς πρὸς Ααρων Τοῦτό ἐστιν, ὃ εἶπεν
  κύριος λέγων Ἐν τοῖς ἐγγίζουσίν µοι ἁγιασθήσοµαι καὶ ἐν πάσῃ τῇ συναγωγῇ
  δοξασθήσοµαι. καὶ κατενύχθη Ααρων. <span style="color:#b00e23">(4)</span> καὶ
  ἐκάλεσεν Μωυσῆς τὸν Μισαδαι καὶ τὸν Ελισαφαν υἱοὺς Οζιηλ υἱοὺς τοῦ ἀδελφοῦ
  τοῦ πατρὸς Ααρων καὶ εἶπεν αὐτοῖς Προσέλθατε καὶ ἄρατε τοὺς ἀδελφοὺς ὑµῶν ἐκ
  προσώπου τῶν ἁγίων ἔξω τῆς παρεµβολῆς. <span style="color:#b00e23">(5)</span>
  καὶ προσῆλθον καὶ ἦραν ἐν τοῖς χιτῶσιν αὐτῶν ἔξω τῆς παρεµβολῆς, ὃν τρόπον
  εἶπεν Μωυσῆς. <span style="color:#b00e23">(6)</span> καὶ εἶπεν Μωυσῆς πρὸς
  Ααρων καὶ Ελεαζαρ καὶ Ιθαµαρ τοὺς υἱοὺς αὐτοῦ τοὺς καταλελειµµένους Τὴν
  κεφαλὴν ὑµῶν οὐκ ἀποκιδαρώσετε καὶ τὰ ἱµάτια ὑµῶν οὐ διαρρήξετε, ἵνα µὴ
  ἀποθάνητε καὶ ἐπὶ πᾶσαν τὴν συναγωγὴν ἔσται θυµός· οἱ ἀδελφοὶ ὑµῶν πᾶς ὁ
  οἶκος Ισραηλ κλαύσονται τὸν ἐµπυρισµόν, ὃν ἐνεπυρίσθησαν ὑπὸ κυρίου.
  <span style="color:#b00e23">(7)</span> καὶ ἀπὸ τῆς θύρας τῆς σκηνῆς τοῦ
  µαρτυρίου οὐκ ἐξελεύσεσθε, ἵνα µὴ ἀποθάνητε· τὸ γὰρ ἔλαιον τῆς χρίσεως τὸ
  παρὰ κυρίου ἐφ’ ὑµῖν. καὶ ἐποίησαν κατὰ τὸ ῥῆµα Μωυσῆ. <span style=
  "color:#b00e23">(8)</span> Καὶ ἐλάλησεν κύριος τῷ Ααρων λέγων <span style=
  "color:#b00e23">(9)</span> Οἶνον καὶ σικερα οὐ πίεσθε, σὺ καὶ οἱ υἱοί σου
  µετὰ σοῦ, ἡνίκα ἂν εἰσπορεύησθε εἰς τὴν σκηνὴν τοῦ µαρτυρίου, ἢ
  προσπορευοµένων ὑµῶν πρὸς τὸ θυσιαστήριον, καὶ οὐ µὴ ἀποθάνητε (νόµιµον
  αἰώνιον εἰς τὰς γενεὰς ὑµῶν) <span style="color:#b00e23">(10)</span>
  διαστεῖλαι ἀνὰ µέσον τῶν ἁγίων καὶ τῶν βεβήλων καὶ ἀνὰ µέσον τῶν ἀκαθάρτων
  καὶ τῶν καθαρῶν. <span style="color:#b00e23">(11)</span> καὶ συµβιβάσεις τοὺς
  υἱοὺς Ισραηλ πάντα τὰ νόµιµα, ἃ ἐλάλησεν κύριος πρὸς αὐτοὺς διὰ χειρὸς Μωυσῆ.
  <span style="color:#b00e23">(12)</span> Καὶ εἶπεν Μωυσῆς πρὸς Ααρων καὶ πρὸς
  Ελεαζαρ καὶ Ιθαµαρ τοὺς υἱοὺς Ααρων τοὺς καταλειφθέντας Λάβετε τὴν θυσίαν τὴν
  καταλειφθεῖσαν ἀπὸ τῶν καρπωµάτων κυρίου καὶ φάγεσθε ἄζυµα παρὰ τὸ
  θυσιαστήριον· ἅγια ἁγίων ἐστίν. <span style="color:#b00e23">(13)</span> καὶ
  φάγεσθε αὐτὴν ἐν τόπῳ ἁγίῳ· νόµιµον γάρ σοί ἐστιν καὶ νόµιµον τοῖς υἱοῖς σου
  τοῦτο ἀπὸ τῶν καρπωµάτων κυρίου· οὕτω γὰρ ἐντέταλταί µοι. <span style=
  "color:#b00e23">(14)</span> καὶ τὸ στηθύνιον τοῦ ἀφορίσµατος καὶ τὸν βραχίονα
  τοῦ ἀφαιρέµατος φάγεσθε ἐν τόπῳ ἁγίῳ, σὺ καὶ οἱ υἱοί σου καὶ ὁ οἶκός σου µετὰ
  σοῦ· νόµιµον γὰρ σοὶ καὶ νόµιµον τοῖς υἱοῖς σου ἐδόθη ἀπὸ τῶν θυσιῶν τοῦ
  σωτηρίου τῶν υἱῶν Ισραηλ. <span style="color:#b00e23">(15)</span> τὸν
  βραχίονα τοῦ ἀφαιρέµατος καὶ τὸ στηθύνιον τοῦ ἀφορίσµατος ἐπὶ τῶν καρπωµάτων
  τῶν στεάτων προσοίσουσιν, ἀφόρισµα ἀφορίσαι ἔναντι κυρίου· καὶ ἔσται σοὶ καὶ
  τοῖς υἱοῖς σου καὶ ταῖς θυγατράσιν σου µετὰ σοῦ νόµιµον αἰώνιον, ὃν τρόπον
  συνέταξεν κύριος τῷ Μωυσῇ. <span style="color:#b00e23">(16)</span> Καὶ τὸν
  χίµαρον τὸν περὶ τῆς ἁµαρτίας ζητῶν ἐξεζήτησεν Μωυσῆς, καὶ ὅδε ἐνεπεπύριστο·
  καὶ ἐθυµώθη Μωυσῆς ἐπὶ Ελεαζαρ καὶ Ιθαµαρ τοὺς υἱοὺς Ααρων τοὺς
  καταλελειµµένους λέγων <span style="color:#b00e23">(17)</span> Διὰ τί οὐκ
  ἐφάγετε τὸ περὶ τῆς ἁµαρτίας ἐν τόπῳ ἁγίῳ; ὅτι γὰρ ἅγια ἁγίων ἐστίν, τοῦτο
  ἔδωκεν ὑµῖν φαγεῖν, ἵνα ἀφέλητε τὴν ἁµαρτίαν τῆς συναγωγῆς καὶ ἐξιλάσησθε
  περὶ αὐτῶν ἔναντι κυρίου· <span style="color:#b00e23">(18)</span> οὐ γὰρ
  εἰσήχθη τοῦ αἵµατος αὐτοῦ εἰς τὸ ἅγιον· κατὰ πρόσωπον ἔσω φάγεσθε αὐτὸ ἐν
  τόπῳ ἁγίῳ, ὃν τρόπον µοι συνέταξεν κύριος. <span style=
  "color:#b00e23">(19)</span> καὶ ἐλάλησεν Ααρων πρὸς Μωυσῆν λέγων Εἰ σήµερον
  προσαγειόχασιν τὰ περὶ τῆς ἁµαρτίας αὐτῶν καὶ τὰ ὁλοκαυτώµατα αὐτῶν ἔναντι
  κυρίου, καὶ συµβέβηκέν µοι ταῦτα· καὶ φάγοµαι τὰ περὶ τῆς ἁµαρτίας σήµερον,
  µὴ ἀρεστὸν ἔσται κυρίῳ; <span style="color:#b00e23">(20)</span> καὶ ἤκουσεν
  Μωυσῆς, καὶ ἤρεσεν αὐτῷ.</p>

  <h3 id="leviticus11">11</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν καὶ
  Ααρων λέγων <span style="color:#b00e23">(2)</span> Λαλήσατε τοῖς υἱοῖς Ισραηλ
  λέγοντες Ταῦτα τὰ κτήνη, ἃ φάγεσθε ἀπὸ πάντων τῶν κτηνῶν τῶν ἐπὶ τῆς γῆς·
  <span style="color:#b00e23">(3)</span> πᾶν κτῆνος διχηλοῦν ὁπλὴν καὶ
  ὀνυχιστῆρας ὀνυχίζον δύο χηλῶν καὶ ἀνάγον µηρυκισµὸν ἐν τοῖς κτήνεσιν, ταῦτα
  φάγεσθε. <span style="color:#b00e23">(4)</span> πλὴν ἀπὸ τούτων οὐ φάγεσθε·
  ἀπὸ τῶν ἀναγόντων µηρυκισµὸν καὶ ἀπὸ τῶν διχηλούντων τὰς ὁπλὰς καὶ
  ὀνυχιζόντων ὀνυχιστῆρας· τὸν κάµηλον, ὅτι ἀνάγει µηρυκισµὸν τοῦτο, ὁπλὴν δὲ
  οὐ διχηλεῖ, ἀκάθαρτον τοῦτο ὑµῖν· <span style="color:#b00e23">(5)</span> καὶ
  τὸν δασύποδα, ὅτι ἀνάγει µηρυκισµὸν τοῦτο καὶ ὁπλὴν οὐ διχηλεῖ, ἀκάθαρτον
  τοῦτο ὑµῖν· <span style="color:#b00e23">(6)</span> καὶ τὸν χοιρογρύλλιον, ὅτι
  ἀνάγει µηρυκισµὸν τοῦτο καὶ ὁπλὴν οὐ διχηλεῖ, ἀκάθαρτον τοῦτο ὑµῖν·
  <span style="color:#b00e23">(7)</span> καὶ τὸν ὗν, ὅτι διχηλεῖ ὁπλὴν τοῦτο
  καὶ ὀνυχίζει ὄνυχας ὁπλῆς, καὶ τοῦτο οὐκ ἀνάγει µηρυκισµόν, ἀκάθαρτον τοῦτο
  ὑµῖν· <span style="color:#b00e23">(8)</span> ἀπὸ τῶν κρεῶν αὐτῶν οὐ φάγεσθε
  καὶ τῶν θνησιµαίων αὐτῶν οὐχ ἅψεσθε, ἀκάθαρτα ταῦτα ὑµῖν. <span style=
  "color:#b00e23">(9)</span> Καὶ ταῦτα, ἃ φάγεσθε ἀπὸ πάντων τῶν ἐν τοῖς
  ὕδασιν· πάντα, ὅσα ἐστὶν αὐτοῖς πτερύγια καὶ λεπίδες ἐν τοῖς ὕδασιν καὶ ἐν
  ταῖς θαλάσσαις καὶ ἐν τοῖς χειµάρροις, ταῦτα φάγεσθε. <span style=
  "color:#b00e23">(10)</span> καὶ πάντα, ὅσα οὐκ ἔστιν αὐτοῖς πτερύγια οὐδὲ
  λεπίδες ἐν τῷ ὕδατι ἢ ἐν ταῖς θαλάσσαις καὶ ἐν τοῖς χειµάρροις, ἀπὸ πάντων,
  ὧν ἐρεύγεται τὰ ὕδατα, καὶ ἀπὸ πάσης ψυχῆς ζώσης τῆς ἐν τῷ ὕδατι βδέλυγµά
  ἐστιν· <span style="color:#b00e23">(11)</span> καὶ βδελύγµατα ἔσονται ὑµῖν,
  ἀπὸ τῶν κρεῶν αὐτῶν οὐκ ἔδεσθε καὶ τὰ θνησιµαῖα αὐτῶ βδελύξεσθε· <span style=
  "color:#b00e23">(12)</span> καὶ πάντα, ὅσα οὐκ ἔστιν αὐτοῖς πτερύγια καὶ
  λεπίδες, τῶν ἐν τῷ ὕδατι, βδέλυγµα τοῦτό ἐστιν ὑµῖν. <span style=
  "color:#b00e23">(13)</span> Καὶ ταῦτα βδελύξεσθε ἀπὸ τῶν πετεινῶν, καὶ οὐ
  βρωθήσεται, βδέλυγµά ἐστιν· τὸν ἀετὸν καὶ τὸν γρύπα καὶ τὸν ἁλιαίετον
  <span style="color:#b00e23">(14)</span> καὶ τὸν γύπα καὶ ἰκτῖνα καὶ τὰ ὅµοια
  αὐτῷ <span style="color:#b00e23">(15)</span> καὶ κόρακα καὶ τὰ ὅµοια αὐτῷ
  <span style="color:#b00e23">(16)</span> καὶ στρουθὸν καὶ γλαῦκα καὶ λάρον καὶ
  τὰ ὅµοια αὐτῷ καὶ ἱέρακα καὶ τὰ ὅµοια αὐτῷ <span style=
  "color:#b00e23">(17)</span> καὶ νυκτικόρακα καὶ καταρράκτην καὶ ἶβιν
  <span style="color:#b00e23">(18)</span> καὶ πορφυρίωνα καὶ πελεκᾶνα καὶ
  κύκνον <span style="color:#b00e23">(19)</span> καὶ γλαῦκα καὶ ἐρωδιὸν καὶ
  χαραδριὸν καὶ τὰ ὅµοια αὐτῷ καὶ ἔποπα καὶ νυκτερίδα. — <span style=
  "color:#b00e23">(20)</span> καὶ πάντα τὰ ἑρπετὰ τῶν πετεινῶν, ἃ πορεύεται ἐπὶ
  τέσσαρα, βδελύγµατά ἐστιν ὑµῖν. <span style="color:#b00e23">(21)</span> ἀλλὰ
  ταῦτα φάγεσθε ἀπὸ τῶν ἑρπετῶν τῶν πετεινῶν, ἃ πορεύεται ἐπὶ τέσσαρα· ἃ ἔχει
  σκέλη ἀνώτερον τῶν ποδῶν αὐτοῦ πηδᾶν ἐν αὐτοῖς ἐπὶ τῆς γῆς. <span style=
  "color:#b00e23">(22)</span> καὶ ταῦτα φάγεσθε ἀπ’ αὐτῶν· τὸν βροῦχον καὶ τὰ
  ὅµοια αὐτῷ καὶ τὸν ἀττάκην καὶ τὰ ὅµοια αὐτῷ καὶ τὴν ἀκρίδα καὶ τὰ ὅµοια αὐτῇ
  καὶ τὸν ὀφιοµάχην καὶ τὰ ὅµοια αὐτῷ. <span style="color:#b00e23">(23)</span>
  πᾶν ἑρπετὸν ἀπὸ τῶν πετεινῶν, οἷς ἐστιν τέσσαρες πόδες, βδέλυγµά ἐστιν ὑµῖν. —
   <span style="color:#b00e23">(24)</span> καὶ ἐν τούτοις µιανθήσεσθε, πᾶς ὁ
  ἁπτόµενος τῶν θνησιµαίων αὐτῶν ἀκάθαρτος ἔσται ἕως ἑσπέρας, <span style=
  "color:#b00e23">(25)</span> καὶ πᾶς ὁ αἴρων τῶν θνησιµαίων αὐτῶν πλυνεῖ τὰ
  ἱµάτια καὶ ἀκάθαρτος ἔσται ἕως ἑσπέρας· <span style=
  "color:#b00e23">(26)</span> ἐν πᾶσιν τοῖς κτήνεσιν ὅ ἐστιν διχηλοῦν ὁπλὴν καὶ
  ὀνυχιστῆρας ὀνυχίζει καὶ µηρυκισµὸν οὐ µαρυκᾶται, ἀκάθαρτα ἔσονται ὑµῖν· πᾶς
  ὁ ἁπτόµενος τῶν θνησιµαίων αὐτῶν ἀκάθαρτος ἔσται ἕως ἑσπέρας. <span style=
  "color:#b00e23">(27)</span> καὶ πᾶς, ὃς πορεύεται ἐπὶ χειρῶν ἐν πᾶσι τοῖς
  θηρίοις, ἃ πορεύεται ἐπὶ τέσσαρα, ἀκάθαρτα ἔσται ὑµῖν· πᾶς ὁ ἁπτόµενος τῶν
  θνησιµαίων αὐτῶν ἀκάθαρτος ἔσται ἕως ἑσπέρας· <span style=
  "color:#b00e23">(28)</span> καὶ ὁ αἴρων τῶν θνησιµαίων αὐτῶν πλυνεῖ τὰ ἱµάτια
  καὶ ἀκάθαρτος ἔσται ἕως ἑσπέρας· ἀκάθαρτα ταῦτα ὑµῖν ἐστιν. <span style=
  "color:#b00e23">(29)</span> Καὶ ταῦτα ὑµῖν ἀκάθαρτα ἀπὸ τῶν ἑρπετῶν τῶν
  ἑρπόντων ἐπὶ τῆς γῆς· ἡ γαλῆ καὶ ὁ µῦς καὶ ὁ κροκόδειλος ὁ χερσαῖος,
  <span style="color:#b00e23">(30)</span> µυγαλῆ καὶ χαµαιλέων καὶ καλαβώτης
  καὶ σαύρα καὶ ἀσπάλαξ. <span style="color:#b00e23">(31)</span> ταῦτα ἀκάθαρτα
  ὑµῖν ἀπὸ πάντων τῶν ἑρπετῶν τῶν ἐπὶ τῆς γῆς· πᾶς ὁ ἁπτόµενος αὐτῶν τεθνηκότων
  ἀκάθαρτος ἔσται ἕως ἑσπέρας. <span style="color:#b00e23">(32)</span> καὶ πᾶν,
  ἐφ’ ὃ ἂν ἐπιπέσῃ ἀπ’ αὐτῶν τεθνηκότων αὐτῶν, ἀκάθαρτον ἔσται ἀπὸ παντὸς
  σκεύους ξυλίνου ἢ ἱµατίου ἢ δέρµατος ἢ σάκκου· πᾶν σκεῦος, ὃ ἐὰν ποιηθῇ ἔργον
  ἐν αὐτῷ, εἰς ὕδωρ βαφήσεται καὶ ἀκάθαρτον ἔσται ἕως ἑσπέρας καὶ καθαρὸν
  ἔσται. <span style="color:#b00e23">(33)</span> καὶ πᾶν σκεῦος ὀστράκινον, εἰς
  ὃ ἐὰν πέσῃ ἀπὸ τούτων ἔνδον, ὅσα ἐὰν ἔνδον ᾖ, ἀκάθαρτα ἔσται, καὶ αὐτὸ
  συντριβήσεται. <span style="color:#b00e23">(34)</span> καὶ πᾶν βρῶµα, ὃ
  ἔσθεται, εἰς ὃ ἐὰν ἐπέλθῃ ἐπ’ αὐτὸ ὕδωρ, ἀκάθαρτον ἔσται· καὶ πᾶν ποτόν, ὃ
  πίνεται ἐν παντὶ ἀγγείῳ, ἀκάθαρτον ἔσται. <span style=
  "color:#b00e23">(35)</span> καὶ πᾶν, ὃ ἐὰν πέσῃ ἀπὸ τῶν θνησιµαίων αὐτῶν ἐπ’
  αὐτό, ἀκάθαρτον ἔσται· κλίβανοι καὶ κυθρόποδες καθαιρεθήσονται· ἀκάθαρτα
  ταῦτά ἐστιν καὶ ἀκάθαρτα ταῦτα ὑµῖν ἔσονται· <span style=
  "color:#b00e23">(36)</span> πλὴν πηγῶν ὑδάτων καὶ λάκκου καὶ συναγωγῆς
  ὕδατος, ἔσται καθαρόν· ὁ δὲ ἁπτόµενος τῶν θνησιµαίων αὐτῶν ἀκάθαρτος ἔσται.
  <span style="color:#b00e23">(37)</span> ἐὰν δὲ ἐπιπέσῃ τῶν θνησιµαίων αὐτῶν
  ἐπὶ πᾶν σπέρµα σπόριµον, ὃ σπαρήσεται, καθαρὸν ἔσται· <span style=
  "color:#b00e23">(38)</span> ἐὰν δὲ ἐπιχυθῇ ὕδωρ ἐπὶ πᾶν σπέρµα καὶ ἐπιπέσῃ
  τῶν θνησιµαίων αὐτῶν ἐπ’ αὐτό, ἀκάθαρτόν ἐστιν ὑµῖν. <span style=
  "color:#b00e23">(39)</span> Ἐὰν δὲ ἀποθάνῃ τῶν κτηνῶν ὅ ἐστιν ὑµῖν τοῦτο
  φαγεῖν, ὁ ἁπτόµενος τῶν θνησιµαίων αὐτῶν ἀκάθαρτος ἔσται ἕως ἑσπέρας·
  <span style="color:#b00e23">(40)</span> καὶ ὁ ἐσθίων ἀπὸ τῶν θνησιµαίων
  τούτων πλυνεῖ τὰ ἱµάτια καὶ ἀκάθαρτος ἔσται ἕως ἑσπέρας· καὶ ὁ αἴρων ἀπὸ
  θνησιµαίων αὐτῶν πλυνεῖ τὰ ἱµάτια καὶ λούσεται ὕδατι καὶ ἀκάθαρτος ἔσται ἕως
  ἑσπέρας. <span style="color:#b00e23">(41)</span> Καὶ πᾶν ἑρπετόν, ὃ ἕρπει ἐπὶ
  τῆς γῆς, βδέλυγµα τοῦτο ἔσται ὑµῖν, οὐ βρωθήσεται. <span style=
  "color:#b00e23">(42)</span> καὶ πᾶς ὁ πορευόµενος ἐπὶ κοιλίας καὶ πᾶς ὁ
  πορευόµενος ἐπὶ τέσσαρα διὰ παντός, ὃ πολυπληθεῖ ποσὶν ἐν πᾶσιν τοῖς ἑρπετοῖς
  τοῖς ἕρπουσιν ἐπὶ τῆς γῆς, οὐ φάγεσθε αὐτό, ὅτι βδέλυγµα ὑµῖν ἐστιν.
  <span style="color:#b00e23">(43)</span> καὶ οὐ µὴ βδελύξητε τὰς ψυχὰς ὑµῶν ἐν
  πᾶσι τοῖς ἑρπετοῖς τοῖς ἕρπουσιν ἐπὶ τῆς γῆς καὶ οὐ µιανθήσεσθε ἐν τούτοις
  καὶ οὐκ ἀκάθαρτοι ἔσεσθε ἐν αὐτοῖς· <span style="color:#b00e23">(44)</span>
  ὅτι ἐγώ εἰµι κύριος ὁ θεὸς ὑµῶν, καὶ ἁγιασθήσεσθε καὶ ἅγιοι ἔσεσθε, ὅτι ἅγιός
  εἰµι ἐγὼ κύριος ὁ θεὸς ὑµῶν, καὶ οὐ µιανεῖτε τὰς ψυχὰς ὑµῶν ἐν πᾶσιν τοῖς
  ἑρπετοῖς τοῖς κινουµένοις ἐπὶ τῆς γῆς· <span style=
  "color:#b00e23">(45)</span> ὅτι ἐγώ εἰµι κύριος ὁ ἀναγαγὼν ὑµᾶς ἐκ γῆς
  Αἰγύπτου εἶναι ὑµῶν θεός, καὶ ἔσεσθε ἅγιοι, ὅτι ἅγιός εἰµι ἐγὼ κύριος.
  <span style="color:#b00e23">(46)</span> Οὗτος ὁ νόµος περὶ τῶν κτηνῶν καὶ τῶν
  πετεινῶν καὶ πάσης ψυχῆς τῆς κινουµένης ἐν τῷ ὕδατι καὶ πάσης ψυχῆς ἑρπούσης
  ἐπὶ τῆς γῆς <span style="color:#b00e23">(47)</span> διαστεῖλαι ἀνὰ µέσον τῶν
  ἀκαθάρτων καὶ ἀνὰ µέσον τῶν καθαρῶν καὶ ἀνὰ µέσον τῶν ζωογονούντων τὰ
  ἐσθιόµενα καὶ ἀνὰ µέσον τῶν ζωογονούντων τὰ µὴ ἐσθιόµενα.</p>

  <h3 id="leviticus12">12</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Λάλησον τοῖς υἱοῖς Ισραηλ καὶ
  ἐρεῖς πρὸς αὐτούς Γυνή, ἥτις ἐὰν σπερµατισθῇ καὶ τέκῃ ἄρσεν, καὶ ἀκάθαρτος
  ἔσται ἑπτὰ ἡµέρας, κατὰ τὰς ἡµέρας τοῦ χωρισµοῦ τῆς ἀφέδρου αὐτῆς ἀκάθαρτος
  ἔσται· <span style="color:#b00e23">(3)</span> καὶ τῇ ἡµέρᾳ τῇ ὀγδόῃ περιτεµεῖ
  τὴν σάρκα τῆς ἀκροβυστίας αὐτοῦ· <span style="color:#b00e23">(4)</span> καὶ
  τριάκοντα ἡµέρας καὶ τρεῖς καθήσεται ἐν αἵµατι ἀκαθάρτῳ αὐτῆς, παντὸς ἁγίου
  οὐχ ἅψεται καὶ εἰς τὸ ἁγιαστήριον οὐκ εἰσελεύσεται, ἕως ἂν πληρωθῶσιν αἱ
  ἡµέραι καθάρσεως αὐτῆς. <span style="color:#b00e23">(5)</span> ἐὰν δὲ θῆλυ
  τέκῃ, καὶ ἀκάθαρτος ἔσται δὶς ἑπτὰ ἡµέρας κατὰ τὴν ἄφεδρον· καὶ ἑξήκοντα
  ἡµέρας καὶ ἓξ καθεσθήσεται ἐν αἵµατι ἀκαθάρτῳ αὐτῆς. <span style=
  "color:#b00e23">(6)</span> καὶ ὅταν ἀναπληρωθῶσιν αἱ ἡµέραι καθάρσεως αὐτῆς
  ἐφ’ υἱῷ ἢ ἐπὶ θυγατρί, προσοίσει ἀµνὸν ἐνιαύσιον ἄµωµον εἰς ὁλοκαύτωµα καὶ
  νεοσσὸν περιστερᾶς ἢ τρυγόνα περὶ ἁµαρτίας ἐπὶ τὴν θύραν τῆς σκηνῆς τοῦ
  µαρτυρίου πρὸς τὸν ἱερέα, <span style="color:#b00e23">(7)</span> καὶ
  προσοίσει ἔναντι κυρίου καὶ ἐξιλάσεται περὶ αὐτῆς ὁ ἱερεὺς καὶ καθαριεῖ αὐτὴν
  ἀπὸ τῆς πηγῆς τοῦ αἵµατος αὐτῆς. οὗτος ὁ νόµος τῆς τικτούσης ἄρσεν ἢ θῆλυ.
  <span style="color:#b00e23">(8)</span> ἐὰν δὲ µὴ εὑρίσκῃ ἡ χεὶρ αὐτῆς τὸ
  ἱκανὸν εἰς ἀµνόν, καὶ λήµψεται δύο τρυγόνας ἢ δύο νεοσσοὺς περιστερῶν, µίαν
  εἰς ὁλοκαύτωµα καὶ µίαν περὶ ἁµαρτίας, καὶ ἐξιλάσεται περὶ αὐτῆς ὁ ἱερεύς,
  καὶ καθαρισθήσεται.</p>

  <h3 id="leviticus13">13</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν καὶ
  Ααρων λέγων <span style="color:#b00e23">(2)</span> Ἀνθρώπῳ ἐάν τινι γένηται
  ἐν δέρµατι χρωτὸς αὐτοῦ οὐλὴ σηµασίας τηλαυγὴς καὶ γένηται ἐν δέρµατι χρωτὸς
  αὐτοῦ ἁφὴ λέπρας, καὶ ἀχθήσεται πρὸς Ααρων τὸν ἱερέα ἢ ἕνα τῶν υἱῶν αὐτοῦ τῶν
  ἱερέων. <span style="color:#b00e23">(3)</span> καὶ ὄψεται ὁ ἱερεὺς τὴν ἁφὴν
  ἐν δέρµατι τοῦ χρωτὸς αὐτοῦ, καὶ ἡ θρὶξ ἐν τῇ ἁφῇ µεταβάλῃ λευκή, καὶ ἡ ὄψις
  τῆς ἁφῆς ταπεινὴ ἀπὸ τοῦ δέρµατος τοῦ χρωτός, ἁφὴ λέπρας ἐστίν· καὶ ὄψεται ὁ
  ἱερεὺς καὶ µιανεῖ αὐτόν. <span style="color:#b00e23">(4)</span> ἐὰν δὲ
  τηλαυγὴς λευκὴ ᾖ ἐν τῷ δέρµατι τοῦ χρωτός, καὶ ταπεινὴ µὴ ᾖ ἡ ὄψις αὐτῆς ἀπὸ
  τοῦ δέρµατος, καὶ ἡ θρὶξ αὐτοῦ οὐ µετέβαλεν τρίχα λευκήν, αὐτὴ δέ ἐστιν
  ἀµαυρά, καὶ ἀφοριεῖ ὁ ἱερεὺς τὴν ἁφὴν ἑπτὰ ἡµέρας. <span style=
  "color:#b00e23">(5)</span> καὶ ὄψεται ὁ ἱερεὺς τὴν ἁφὴν τῇ ἡµέρᾳ τῇ ἑβδόµῃ,
  καὶ ἰδοὺ ἡ ἁφὴ µένει ἐναντίον αὐτοῦ, οὐ µετέπεσεν ἡ ἁφὴ ἐν τῷ δέρµατι, καὶ
  ἀφοριεῖ αὐτὸν ὁ ἱερεὺς ἑπτὰ ἡµέρας τὸ δεύτερον. <span style=
  "color:#b00e23">(6)</span> καὶ ὄψεται αὐτὸν ὁ ἱερεὺς τῇ ἡµέρᾳ τῇ ἑβδόµῃ τὸ
  δεύτερον, καὶ ἰδοὺ ἀµαυρὰ ἡ ἁφή, οὐ µετέπεσεν ἡ ἁφὴ ἐν τῷ δέρµατι, καθαριεῖ
  αὐτὸν ὁ ἱερεύς· σηµασία γάρ ἐστιν· καὶ πλυνάµενος τὰ ἱµάτια καθαρὸς ἔσται.
  <span style="color:#b00e23">(7)</span> ἐὰν δὲ µεταβαλοῦσα µεταπέσῃ ἡ σηµασία
  ἐν τῷ δέρµατι µετὰ τὸ ἰδεῖν αὐτὸν τὸν ἱερέα τοῦ καθαρίσαι αὐτόν, καὶ
  ὀφθήσεται τὸ δεύτερον τῷ ἱερεῖ, <span style="color:#b00e23">(8)</span> καὶ
  ὄψεται αὐτὸν ὁ ἱερεὺς καὶ ἰδοὺ µετέπεσεν ἡ σηµασία ἐν τῷ δέρµατι, καὶ µιανεῖ
  αὐτὸν ὁ ἱερεύς· λέπρα ἐστίν. <span style="color:#b00e23">(9)</span> Καὶ ἁφὴ
  λέπρας ἐὰν γένηται ἐν ἀνθρώπῳ, καὶ ἥξει πρὸς τὸν ἱερέα· <span style=
  "color:#b00e23">(10)</span> καὶ ὄψεται ὁ ἱερεὺς καὶ ἰδοὺ οὐλὴ λευκὴ ἐν τῷ
  δέρµατι, καὶ αὕτη µετέβαλεν τρίχα λευκήν, καὶ ἀπὸ τοῦ ὑγιοῦς τῆς σαρκὸς τῆς
  ζώσης ἐν τῇ οὐλῇ, <span style="color:#b00e23">(11)</span> λέπρα παλαιουµένη
  ἐστίν, ἐν τῷ δέρµατι τοῦ χρωτός ἐστιν, καὶ µιανεῖ αὐτὸν ὁ ἱερεὺς καὶ ἀφοριεῖ
  αὐτόν, ὅτι ἀκάθαρτός ἐστιν. <span style="color:#b00e23">(12)</span> ἐὰν δὲ
  ἐξανθοῦσα ἐξανθήσῃ ἡ λέπρα ἐν τῷ δέρµατι, καὶ καλύψῃ ἡ λέπρα πᾶν τὸ δέρµα τῆς
  ἁφῆς ἀπὸ κεφαλῆς ἕως ποδῶν καθ’ ὅλην τὴν ὅρασιν τοῦ ἱερέως, <span style=
  "color:#b00e23">(13)</span> καὶ ὄψεται ὁ ἱερεὺς καὶ ἰδοὺ ἐκάλυψεν ἡ λέπρα πᾶν
  τὸ δέρµα τοῦ χρωτός, καὶ καθαριεῖ αὐτὸν ὁ ἱερεὺς τὴν ἁφήν, ὅτι πᾶν µετέβαλεν
  λευκόν, καθαρόν ἐστιν. <span style="color:#b00e23">(14)</span> καὶ ᾗ ἂν ἡµέρᾳ
  ὀφθῇ ἐν αὐτῷ χρὼς ζῶν, µιανθήσεται, <span style="color:#b00e23">(15)</span>
  καὶ ὄψεται ὁ ἱερεὺς τὸν χρῶτα τὸν ὑγιῆ, καὶ µιανεῖ αὐτὸν ὁ χρὼς ὁ ὑγιής, ὅτι
  ἀκάθαρτός ἐστιν· λέπρα ἐστίν. <span style="color:#b00e23">(16)</span> ἐὰν δὲ
  ἀποκαταστῇ ὁ χρὼς ὁ ὑγιὴς καὶ µεταβάλῃ λευκή, καὶ ἐλεύσεται πρὸς τὸν ἱερέα,
  <span style="color:#b00e23">(17)</span> καὶ ὄψεται ὁ ἱερεὺς καὶ ἰδοὺ
  µετέβαλεν ἡ ἁφὴ εἰς τὸ λευκόν, καὶ καθαριεῖ ὁ ἱερεὺς τὴν ἁφήν· καθαρός ἐστιν.
  <span style="color:#b00e23">(18)</span> Καὶ σὰρξ ἐὰν γένηται ἐν τῷ δέρµατι
  αὐτοῦ ἕλκος καὶ ὑγιασθῇ, <span style="color:#b00e23">(19)</span> καὶ γένηται
  ἐν τῷ τόπῳ τοῦ ἕλκους οὐλὴ λευκὴ ἢ τηλαυγὴς λευκαίνουσα ἢ πυρρίζουσα, καὶ
  ὀφθήσεται τῷ ἱερεῖ, <span style="color:#b00e23">(20)</span> καὶ ὄψεται ὁ
  ἱερεὺς καὶ ἰδοὺ ἡ ὄψις ταπεινοτέρα τοῦ δέρµατος, καὶ ἡ θρὶξ αὐτῆς µετέβαλεν
  εἰς λευκήν, καὶ µιανεῖ αὐτὸν ὁ ἱερεύς· λέπρα ἐστίν, ἐν τῷ ἕλκει ἐξήνθησεν.
  <span style="color:#b00e23">(21)</span> ἐὰν δὲ ἴδῃ ὁ ἱερεὺς καὶ ἰδοὺ οὐκ
  ἔστιν ἐν αὐτῷ θρὶξ λευκή, καὶ ταπεινὸν µὴ ᾖ ἀπὸ τοῦ δέρµατος τοῦ χρωτός, καὶ
  αὐτὴ ᾖ ἀµαυρά, ἀφοριεῖ αὐτὸν ὁ ἱερεὺς ἑπτὰ ἡµέρας. <span style=
  "color:#b00e23">(22)</span> ἐὰν δὲ διαχέηται ἐν τῷ δέρµατι, καὶ µιανεῖ αὐτὸν
  ὁ ἱερεύς· ἁφὴ λέπρας ἐστίν, ἐν τῷ ἕλκει ἐξήνθησεν. <span style=
  "color:#b00e23">(23)</span> ἐὰν δὲ κατὰ χώραν µείνῃ τὸ τηλαύγηµα καὶ µὴ
  διαχέηται, οὐλὴ τοῦ ἕλκους ἐστίν, καὶ καθαριεῖ αὐτὸν ὁ ἱερεύς. <span style=
  "color:#b00e23">(24)</span> Καὶ σὰρξ ἐὰν γένηται ἐν τῷ δέρµατι αὐτοῦ
  κατάκαυµα πυρός, καὶ γένηται ἐν τῷ δέρµατι αὐτοῦ τὸ ὑγιασθὲν τοῦ κατακαύµατος
  αὐγάζον τηλαυγὲς λευκὸν ὑποπυρρίζον ἢ ἔκλευκον, <span style=
  "color:#b00e23">(25)</span> καὶ ὄψεται αὐτὸν ὁ ἱερεὺς καὶ ἰδοὺ µετέβαλεν θρὶξ
  λευκὴ εἰς τὸ αὐγάζον, καὶ ἡ ὄψις αὐτοῦ ταπεινὴ ἀπὸ τοῦ δέρµατος, λέπρα ἐστίν,
  ἐν τῷ κατακαύµατι ἐξήνθησεν· καὶ µιανεῖ αὐτὸν ὁ ἱερεύς, ἁφὴ λέπρας ἐστίν.
  <span style="color:#b00e23">(26)</span> ἐὰν δὲ ἴδῃ ὁ ἱερεὺς καὶ ἰδοὺ οὐκ
  ἔστιν ἐν τῷ αὐγάζοντι θρὶξ λευκή, καὶ ταπεινὸν µὴ ᾖ ἀπὸ τοῦ δέρµατος, αὐτὸ δὲ
  ἀµαυρόν, καὶ ἀφοριεῖ αὐτὸν ὁ ἱερεὺς ἑπτὰ ἡµέρας. <span style=
  "color:#b00e23">(27)</span> καὶ ὄψεται αὐτὸν ὁ ἱερεὺς τῇ ἡµέρᾳ τῇ ἑβδόµῃ· ἐὰν
  δὲ διαχύσει διαχέηται ἐν τῷ δέρµατι, καὶ µιανεῖ αὐτὸν ὁ ἱερεύς· ἁφὴ λέπρας
  ἐστίν, ἐν τῷ ἕλκει ἐξήνθησεν. <span style="color:#b00e23">(28)</span> ἐὰν δὲ
  κατὰ χώραν µείνῃ τὸ αὐγάζον καὶ µὴ διαχυθῇ ἐν τῷ δέρµατι, αὐτὴ δὲ ᾖ ἀµαυρά, ἡ
  οὐλὴ τοῦ κατακαύµατός ἐστιν, καὶ καθαριεῖ αὐτὸν ὁ ἱερεύς· ὁ γὰρ χαρακτὴρ τοῦ
  κατακαύµατός ἐστιν. <span style="color:#b00e23">(29)</span> Καὶ ἀνδρὶ καὶ
  γυναικὶ ἐὰν γένηται ἐν αὐτοῖς ἁφὴ λέπρας ἐν τῇ κεφαλῇ ἢ ἐν τῷ πώγωνι,
  <span style="color:#b00e23">(30)</span> καὶ ὄψεται ὁ ἱερεὺς τὴν ἁφὴν καὶ ἰδοὺ
  ἡ ὄψις αὐτῆς ἐγκοιλοτέρα τοῦ δέρµατος, ἐν αὐτῇ δὲ θρὶξ ξανθίζουσα λεπτή, καὶ
  µιανεῖ αὐτὸν ὁ ἱερεύς· θραῦσµά ἐστιν, λέπρα τῆς κεφαλῆς ἢ λέπρα τοῦ πώγωνός
  ἐστιν. <span style="color:#b00e23">(31)</span> καὶ ἐὰν ἴδῃ ὁ ἱερεὺς τὴν ἁφὴν
  τοῦ θραύσµατος καὶ ἰδοὺ οὐχ ἡ ὄψις ἐγκοιλοτέρα τοῦ δέρµατος, καὶ θρὶξ
  ξανθίζουσα οὐκ ἔστιν ἐν αὐτῇ, καὶ ἀφοριεῖ ὁ ἱερεὺς τὴν ἁφὴν τοῦ θραύσµατος
  ἑπτὰ ἡµέρας. <span style="color:#b00e23">(32)</span> καὶ ὄψεται ὁ ἱερεὺς τὴν
  ἁφὴν τῇ ἡµέρᾳ τῇ ἑβδόµῃ, καὶ ἰδοὺ οὐ διεχύθη τὸ θραῦσµα, καὶ θρὶξ ξανθίζουσα
  οὐκ ἔστιν ἐν αὐτῇ, καὶ ἡ ὄψις τοῦ θραύσµατος οὐκ ἔστιν κοίλη ἀπὸ τοῦ
  δέρµατος, <span style="color:#b00e23">(33)</span> καὶ ξυρηθήσεται τὸ δέρµα,
  τὸ δὲ θραῦσµα οὐ ξυρηθήσεται, καὶ ἀφοριεῖ ὁ ἱερεὺς τὸ θραῦσµα ἑπτὰ ἡµέρας τὸ
  δεύτερον. <span style="color:#b00e23">(34)</span> καὶ ὄψεται ὁ ἱερεὺς τὸ
  θραῦσµα τῇ ἡµέρᾳ τῇ ἑβδόµῃ, καὶ ἰδοὺ οὐ διεχύθη τὸ θραῦσµα ἐν τῷ δέρµατι µετὰ
  τὸ ξυρηθῆναι αὐτόν, καὶ ἡ ὄψις τοῦ θραύσµατος οὐκ ἔστιν κοίλη ἀπὸ τοῦ
  δέρµατος, καὶ καθαριεῖ αὐτὸν ὁ ἱερεύς, καὶ πλυνάµενος τὰ ἱµάτια καθαρὸς
  ἔσται. <span style="color:#b00e23">(35)</span> ἐὰν δὲ διαχύσει διαχέηται τὸ
  θραῦσµα ἐν τῷ δέρµατι µετὰ τὸ καθαρισθῆναι αὐτόν, <span style=
  "color:#b00e23">(36)</span> καὶ ὄψεται ὁ ἱερεὺς καὶ ἰδοὺ διακέχυται τὸ
  θραῦσµα ἐν τῷ δέρµατι, οὐκ ἐπισκέψεται ὁ ἱερεὺς περὶ τῆς τριχὸς τῆς ξανθῆς,
  ὅτι ἀκάθαρτός ἐστιν. <span style="color:#b00e23">(37)</span> ἐὰν δὲ ἐνώπιον
  µείνῃ τὸ θραῦσµα ἐπὶ χώρας καὶ θρὶξ µέλαινα ἀνατείλῃ ἐν αὐτῷ, ὑγίακεν τὸ
  θραῦσµα· καθαρός ἐστιν, καὶ καθαριεῖ αὐτὸν ὁ ἱερεύς. <span style=
  "color:#b00e23">(38)</span> Καὶ ἀνδρὶ ἢ γυναικὶ ἐὰν γένηται ἐν δέρµατι τῆς
  σαρκὸς αὐτοῦ αὐγάσµατα αὐγάζοντα λευκαθίζοντα, <span style=
  "color:#b00e23">(39)</span> καὶ ὄψεται ὁ ἱερεὺς καὶ ἰδοὺ ἐν δέρµατι τῆς
  σαρκὸς αὐτοῦ αὐγάσµατα αὐγάζοντα λευκαθίζοντα, ἀλφός ἐστιν, καθαρός ἐστιν·
  ἐξανθεῖ ἐν τῷ δέρµατι τῆς σαρκὸς αὐτοῦ, καθαρός ἐστιν. <span style=
  "color:#b00e23">(40)</span> Ἐὰν δέ τινι µαδήσῃ ἡ κεφαλὴ αὐτοῦ, φαλακρός
  ἐστιν, καθαρός ἐστιν· <span style="color:#b00e23">(41)</span> ἐὰν δὲ κατὰ
  πρόσωπον µαδήσῃ ἡ κεφαλὴ αὐτοῦ, ἀναφάλαντός ἐστιν, καθαρός ἐστιν.
  <span style="color:#b00e23">(42)</span> ἐὰν δὲ γένηται ἐν τῷ φαλακρώµατι
  αὐτοῦ ἢ ἐν τῷ ἀναφαλαντώµατι αὐτοῦ ἁφὴ λευκὴ ἢ πυρρίζουσα, λέπρα ἐστὶν ἐν τῷ
  φαλακρώµατι αὐτοῦ ἢ ἐν τῷ ἀναφαλαντώµατι αὐτοῦ, <span style=
  "color:#b00e23">(43)</span> καὶ ὄψεται αὐτὸν ὁ ἱερεὺς καὶ ἰδοὺ ἡ ὄψις τῆς
  ἁφῆς λευκὴ πυρρίζουσα ἐν τῷ φαλακρώµατι αὐτοῦ ἢ ἐν τῷ ἀναφαλαντώµατι αὐτοῦ ὡς
  εἶδος λέπρας ἐν δέρµατι τῆς σαρκὸς αὐτοῦ, <span style=
  "color:#b00e23">(44)</span> ἄνθρωπος λεπρός ἐστιν· µιάνσει µιανεῖ αὐτὸν ὁ
  ἱερεύς, ἐν τῇ κεφαλῇ αὐτοῦ ἡ ἁφὴ αὐτοῦ. <span style=
  "color:#b00e23">(45)</span> Καὶ ὁ λεπρός, ἐν ᾧ ἐστιν ἡ ἁφή, τὰ ἱµάτια αὐτοῦ
  ἔστω παραλελυµένα καὶ ἡ κεφαλὴ αὐτοῦ ἀκατακάλυπτος, καὶ περὶ τὸ στόµα αὐτοῦ
  περιβαλέσθω καὶ ἀκάθαρτος κεκλήσεται· <span style="color:#b00e23">(46)</span>
  πάσας τὰς ἡµέρας, ὅσας ἂν ᾖ ἐπ’ αὐτοῦ ἡ ἁφή, ἀκάθαρτος ὢν ἀκάθαρτος ἔσται·
  κεχωρισµένος καθήσεται, ἔξω τῆς παρεµβολῆς ἔσται αὐτοῦ ἡ διατριβή.
  <span style="color:#b00e23">(47)</span> Καὶ ἱµατίῳ ἐὰν γένηται ἐν αὐτῷ ἁφὴ
  λέπρας, ἐν ἱµατίῳ ἐρεῷ ἢ ἐν ἱµατίῳ στιππυίνῳ, <span style=
  "color:#b00e23">(48)</span> ἢ ἐν στήµονι ἢ ἐν κρόκῃ ἢ ἐν τοῖς λινοῖς ἢ ἐν
  τοῖς ἐρεοῖς ἢ ἐν δέρµατι ἢ ἐν παντὶ ἐργασίµῳ δέρµατι, <span style=
  "color:#b00e23">(49)</span> καὶ γένηται ἡ ἁφὴ χλωρίζουσα ἢ πυρρίζουσα ἐν τῷ
  δέρµατι ἢ ἐν τῷ ἱµατίῳ ἢ ἐν τῷ στήµονι ἢ ἐν τῇ κρόκῃ ἢ ἐν παντὶ σκεύει
  ἐργασίµῳ δέρµατος, ἁφὴ λέπρας ἐστίν, καὶ δείξει τῷ ἱερεῖ. <span style=
  "color:#b00e23">(50)</span> καὶ ὄψεται ὁ ἱερεὺς τὴν ἁφήν, καὶ ἀφοριεῖ ὁ
  ἱερεὺς τὴν ἁφὴν ἑπτὰ ἡµέρας. <span style="color:#b00e23">(51)</span> καὶ
  ὄψεται ὁ ἱερεὺς τὴν ἁφὴν τῇ ἡµέρᾳ τῇ ἑβδόµῃ· ἐὰν δὲ διαχέηται ἡ ἁφὴ ἐν τῷ
  ἱµατίῳ ἢ ἐν τῷ στήµονι ἢ ἐν τῇ κρόκῃ ἢ ἐν τῷ δέρµατι κατὰ πάντα, ὅσα ἂν
  ποιηθῇ δέρµατα ἐν τῇ ἐργασίᾳ, λέπρα ἔµµονός ἐστιν ἡ ἁφή, ἀκάθαρτός ἐστιν.
  <span style="color:#b00e23">(52)</span> κατακαύσει τὸ ἱµάτιον ἢ τὸν στήµονα ἢ
  τὴν κρόκην ἐν τοῖς ἐρεοῖς ἢ ἐν τοῖς λινοῖς ἢ ἐν παντὶ σκεύει δερµατίνῳ, ἐν ᾧ
  ἐὰν ᾖ ἐν αὐτῷ ἡ ἁφή, ὅτι λέπρα ἔµµονός ἐστιν, ἐν πυρὶ κατακαυθήσεται.
  <span style="color:#b00e23">(53)</span> ἐὰν δὲ ἴδῃ ὁ ἱερεὺς καὶ µὴ διαχέηται
  ἡ ἁφὴ ἐν τῷ ἱµατίῳ ἢ ἐν τῷ στήµονι ἢ ἐν τῇ κρόκῃ ἢ ἐν παντὶ σκεύει δερµατίνῳ,
  <span style="color:#b00e23">(54)</span> καὶ συντάξει ὁ ἱερεύς, καὶ πλυνεῖ ἐφ’
  οὗ ἐὰν ᾖ ἐπ’ αὐτοῦ ἡ ἁφή, καὶ ἀφοριεῖ ὁ ἱερεὺς τὴν ἁφὴν ἑπτὰ ἡµέρας τὸ
  δεύτερον· <span style="color:#b00e23">(55)</span> καὶ ὄψεται ὁ ἱερεὺς µετὰ τὸ
  πλυθῆναι αὐτὸ τὴν ἁφήν, καὶ ἥδε µὴ µετέβαλεν τὴν ὄψιν ἡ ἁφή, καὶ ἡ ἁφὴ οὐ
  διαχεῖται, ἀκάθαρτόν ἐστιν, ἐν πυρὶ κατακαυθήσεται· ἐστήρισται ἐν τῷ ἱµατίῳ ἢ
  ἐν τῷ στήµονι ἢ ἐν τῇ κρόκῃ. <span style="color:#b00e23">(56)</span> καὶ ἐὰν
  ἴδῃ ὁ ἱερεὺς καὶ ᾖ ἀµαυρὰ ἡ ἁφὴ µετὰ τὸ πλυθῆναι αὐτό, ἀπορρήξει αὐτὸ ἀπὸ τοῦ
  ἱµατίου ἢ ἀπὸ τοῦ δέρµατος ἢ ἀπὸ τοῦ στήµονος ἢ ἀπὸ τῆς κρόκης. <span style=
  "color:#b00e23">(57)</span> ἐὰν δὲ ὀφθῇ ἔτι ἐν τῷ ἱµατίῳ ἢ ἐν τῷ στήµονι ἢ ἐν
  τῇ κρόκῃ ἢ ἐν παντὶ σκεύει δερµατίνῳ, λέπρα ἐξανθοῦσά ἐστιν· ἐν πυρὶ
  κατακαυθήσεται ἐν ᾧ ἐστὶν ἡ ἁφή. <span style="color:#b00e23">(58)</span> καὶ
  τὸ ἱµάτιον ἢ ὁ στήµων ἢ ἡ κρόκη ἢ πᾶν σκεῦος δερµάτινον, ὃ πλυθήσεται καὶ
  ἀποστήσεται ἀπ’ αὐτοῦ ἡ ἁφή, καὶ πλυθήσεται τὸ δεύτερον καὶ καθαρὸν ἔσται.
  <span style="color:#b00e23">(59)</span> οὗτος ὁ νόµος ἁφῆς λέπρας ἱµατίου
  ἐρεοῦ ἢ στιππυίνου ἢ στήµονος ἢ κρόκης ἢ παντὸς σκεύους δερµατίνου εἰς τὸ
  καθαρίσαι αὐτὸ ἢ µιᾶναι αὐτό.</p>

  <h3 id="leviticus14">14</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Οὗτος ὁ νόµος τοῦ λεπροῦ, ᾗ ἂν
  ἡµέρᾳ καθαρισθῇ· καὶ προσαχθήσεται πρὸς τὸν ἱερέα, <span style=
  "color:#b00e23">(3)</span> καὶ ἐξελεύσεται ὁ ἱερεὺς ἔξω τῆς παρεµβολῆς, καὶ
  ὄψεται ὁ ἱερεὺς καὶ ἰδοὺ ἴαται ἡ ἁφὴ τῆς λέπρας ἀπὸ τοῦ λεπροῦ, <span style=
  "color:#b00e23">(4)</span> καὶ προστάξει ὁ ἱερεὺς καὶ λήµψονται τῷ
  κεκαθαρισµένῳ δύο ὀρνίθια ζῶντα καθαρὰ καὶ ξύλον κέδρινον καὶ κεκλωσµένον
  κόκκινον καὶ ὕσσωπον· <span style="color:#b00e23">(5)</span> καὶ προστάξει ὁ
  ἱερεὺς καὶ σφάξουσιν τὸ ὀρνίθιον τὸ ἓν εἰς ἀγγεῖον ὀστράκινον ἐφ’ ὕδατι
  ζῶντι· <span style="color:#b00e23">(6)</span> καὶ τὸ ὀρνίθιον τὸ ζῶν λήµψεται
  αὐτὸ καὶ τὸ ξύλον τὸ κέδρινον καὶ τὸ κλωστὸν κόκκινον καὶ τὸν ὕσσωπον καὶ
  βάψει αὐτὰ καὶ τὸ ὀρνίθιον τὸ ζῶν εἰς τὸ αἷµα τοῦ ὀρνιθίου τοῦ σφαγέντος ἐφ’
  ὕδατι ζῶντι· <span style="color:#b00e23">(7)</span> καὶ περιρρανεῖ ἐπὶ τὸν
  καθαρισθέντα ἀπὸ τῆς λέπρας ἑπτάκις, καὶ καθαρὸς ἔσται· καὶ ἐξαποστελεῖ τὸ
  ὀρνίθιον τὸ ζῶν εἰς τὸ πεδίον. <span style="color:#b00e23">(8)</span> καὶ
  πλυνεῖ ὁ καθαρισθεὶς τὰ ἱµάτια αὐτοῦ καὶ ξυρηθήσεται αὐτοῦ πᾶσαν τὴν τρίχα
  καὶ λούσεται ἐν ὕδατι καὶ καθαρὸς ἔσται· καὶ µετὰ ταῦτα εἰσελεύσεται εἰς τὴν
  παρεµβολὴν καὶ διατρίψει ἔξω τοῦ οἴκου αὐτοῦ ἑπτὰ ἡµέρας. <span style=
  "color:#b00e23">(9)</span> καὶ ἔσται τῇ ἡµέρᾳ τῇ ἑβδόµῃ ξυρηθήσεται πᾶσαν τὴν
  τρίχα αὐτοῦ, τὴν κεφαλὴν αὐτοῦ καὶ τὸν πώγωνα καὶ τὰς ὀφρύας καὶ πᾶσαν τὴν
  τρίχα αὐτοῦ ξυρηθήσεται· καὶ πλυνεῖ τὰ ἱµάτια καὶ λούσεται τὸ σῶµα αὐτοῦ
  ὕδατι καὶ καθαρὸς ἔσται. — <span style="color:#b00e23">(10)</span> καὶ τῇ
  ἡµέρᾳ τῇ ὀγδόῃ λήµψεται δύο ἀµνοὺς ἐνιαυσίους ἀµώµους καὶ πρόβατον ἐνιαύσιον
  ἄµωµον καὶ τρία δέκατα σεµιδάλεως εἰς θυσίαν πεφυραµένης ἐν ἐλαίῳ καὶ κοτύλην
  ἐλαίου µίαν, <span style="color:#b00e23">(11)</span> καὶ στήσει ὁ ἱερεὺς ὁ
  καθαρίζων τὸν ἄνθρωπον τὸν καθαριζόµενον καὶ ταῦτα ἔναντι κυρίου ἐπὶ τὴν
  θύραν τῆς σκηνῆς τοῦ µαρτυρίου. <span style="color:#b00e23">(12)</span> καὶ
  λήµψεται ὁ ἱερεὺς τὸν ἀµνὸν τὸν ἕνα καὶ προσάξει αὐτὸν τῆς πληµµελείας καὶ
  τὴν κοτύλην τοῦ ἐλαίου καὶ ἀφοριεῖ αὐτὸ ἀφόρισµα ἔναντι κυρίου· <span style=
  "color:#b00e23">(13)</span> καὶ σφάξουσιν τὸν ἀµνὸν ἐν τόπῳ, οὗ σφάζουσιν τὰ
  ὁλοκαυτώµατα καὶ τὰ περὶ ἁµαρτίας, ἐν τόπῳ ἁγίῳ· ἔστιν γὰρ τὸ περὶ ἁµαρτίας
  ὥσπερ τὸ τῆς πληµµελείας, ἔστιν τῷ ἱερεῖ, ἅγια ἁγίων ἐστίν. <span style=
  "color:#b00e23">(14)</span> καὶ λήµψεται ὁ ἱερεὺς ἀπὸ τοῦ αἵµατος τοῦ τῆς
  πληµµελείας, καὶ ἐπιθήσει ὁ ἱερεὺς ἐπὶ τὸν λοβὸν τοῦ ὠτὸς τοῦ καθαριζοµένου
  τοῦ δεξιοῦ καὶ ἐπὶ τὸ ἄκρον τῆς χειρὸς τῆς δεξιᾶς καὶ ἐπὶ τὸ ἄκρον τοῦ ποδὸς
  τοῦ δεξιοῦ. <span style="color:#b00e23">(15)</span> καὶ λαβὼν ὁ ἱερεὺς ἀπὸ
  τῆς κοτύλης τοῦ ἐλαίου ἐπιχεεῖ ἐπὶ τὴν χεῖρα τοῦ ἱερέως τὴν ἀριστερὰν
  <span style="color:#b00e23">(16)</span> καὶ βάψει τὸν δάκτυλον τὸν δεξιὸν ἀπὸ
  τοῦ ἐλαίου τοῦ ὄντος ἐπὶ τῆς χειρὸς τῆς ἀριστερᾶς καὶ ῥανεῖ ἑπτάκις τῷ
  δακτύλῳ ἔναντι κυρίου· <span style="color:#b00e23">(17)</span> τὸ δὲ
  καταλειφθὲν ἔλαιον τὸ ὂν ἐν τῇ χειρὶ ἐπιθήσει ὁ ἱερεὺς ἐπὶ τὸν λοβὸν τοῦ ὠτὸς
  τοῦ καθαριζοµένου τοῦ δεξιοῦ καὶ ἐπὶ τὸ ἄκρον τῆς χειρὸς τῆς δεξιᾶς καὶ ἐπὶ
  τὸ ἄκρον τοῦ ποδὸς τοῦ δεξιοῦ ἐπὶ τὸν τόπον τοῦ αἵµατος τοῦ τῆς πληµµελείας·
  <span style="color:#b00e23">(18)</span> τὸ δὲ καταλειφθὲν ἔλαιον τὸ ἐπὶ τῆς
  χειρὸς τοῦ ἱερέως ἐπιθήσει ὁ ἱερεὺς ἐπὶ τὴν κεφαλὴν τοῦ καθαρισθέντος, καὶ
  ἐξιλάσεται περὶ αὐτοῦ ὁ ἱερεὺς ἔναντι κυρίου. <span style=
  "color:#b00e23">(19)</span> καὶ ποιήσει ὁ ἱερεὺς τὸ περὶ τῆς ἁµαρτίας, καὶ
  ἐξιλάσεται ὁ ἱερεὺς περὶ τοῦ ἀκαθάρτου τοῦ καθαριζοµένου ἀπὸ τῆς ἁµαρτίας
  αὐτοῦ· καὶ µετὰ τοῦτο σφάξει ὁ ἱερεὺς τὸ ὁλοκαύτωµα. <span style=
  "color:#b00e23">(20)</span> καὶ ἀνοίσει ὁ ἱερεὺς τὸ ὁλοκαύτωµα καὶ τὴν θυσίαν
  ἐπὶ τὸ θυσιαστήριον ἔναντι κυρίου· καὶ ἐξιλάσεται περὶ αὐτοῦ ὁ ἱερεύς, καὶ
  καθαρισθήσεται. <span style="color:#b00e23">(21)</span> Ἐὰν δὲ πένηται καὶ ἡ
  χεὶρ αὐτοῦ µὴ εὑρίσκῃ, λήµψεται ἀµνὸν ἕνα εἰς ὃ ἐπληµµέλησεν εἰς ἀφαίρεµα
  ὥστε ἐξιλάσασθαι περὶ αὐτοῦ καὶ δέκατον σεµιδάλεως πεφυραµένης ἐν ἐλαίῳ εἰς
  θυσίαν καὶ κοτύλην ἐλαίου µίαν <span style="color:#b00e23">(22)</span> καὶ
  δύο τρυγόνας ἢ δύο νεοσσοὺς περιστερῶν, ὅσα εὗρεν ἡ χεὶρ αὐτοῦ, καὶ ἔσται ἡ
  µία περὶ ἁµαρτίας καὶ ἡ µία εἰς ὁλοκαύτωµα· <span style=
  "color:#b00e23">(23)</span> καὶ προσοίσει αὐτὰ τῇ ἡµέρᾳ τῇ ὀγδόῃ εἰς τὸ
  καθαρίσαι αὐτὸν πρὸς τὸν ἱερέα ἐπὶ τὴν θύραν τῆς σκηνῆς τοῦ µαρτυρίου ἔναντι
  κυρίου. <span style="color:#b00e23">(24)</span> καὶ λαβὼν ὁ ἱερεὺς τὸν ἀµνὸν
  τῆς πληµµελείας καὶ τὴν κοτύλην τοῦ ἐλαίου ἐπιθήσει αὐτὰ ἐπίθεµα ἔναντι
  κυρίου. <span style="color:#b00e23">(25)</span> καὶ σφάξει τὸν ἀµνὸν τῆς
  πληµµελείας καὶ λήµψεται ὁ ἱερεὺς ἀπὸ τοῦ αἵµατος τοῦ τῆς πληµµελείας καὶ
  ἐπιθήσει ἐπὶ τὸν λοβὸν τοῦ ὠτὸς τοῦ καθαριζοµένου τοῦ δεξιοῦ καὶ ἐπὶ τὸ ἄκρον
  τῆς χειρὸς τῆς δεξιᾶς καὶ ἐπὶ τὸ ἄκρον τοῦ ποδὸς τοῦ δεξιοῦ. <span style=
  "color:#b00e23">(26)</span> καὶ ἀπὸ τοῦ ἐλαίου ἐπιχεεῖ ὁ ἱερεὺς ἐπὶ τὴν χεῖρα
  τοῦ ἱερέως τὴν ἀριστεράν, <span style="color:#b00e23">(27)</span> καὶ ῥανεῖ ὁ
  ἱερεὺς τῷ δακτύλῳ τῷ δεξιῷ ἀπὸ τοῦ ἐλαίου τοῦ ἐν τῇ χειρὶ αὐτοῦ τῇ ἀριστερᾷ
  ἑπτάκις ἔναντι κυρίου· <span style="color:#b00e23">(28)</span> καὶ ἐπιθήσει ὁ
  ἱερεὺς ἀπὸ τοῦ ἐλαίου τοῦ ἐπὶ τῆς χειρὸς αὐτοῦ ἐπὶ τὸν λοβὸν τοῦ ὠτὸς τοῦ
  καθαριζοµένου τοῦ δεξιοῦ καὶ ἐπὶ τὸ ἄκρον τῆς χειρὸς αὐτοῦ τῆς δεξιᾶς καὶ ἐπὶ
  τὸ ἄκρον τοῦ ποδὸς αὐτοῦ τοῦ δεξιοῦ ἐπὶ τὸν τόπον τοῦ αἵµατος τοῦ τῆς
  πληµµελείας· <span style="color:#b00e23">(29)</span> τὸ δὲ καταλειφθὲν ἀπὸ
  τοῦ ἐλαίου τὸ ὂν ἐπὶ τῆς χειρὸς τοῦ ἱερέως ἐπιθήσει ἐπὶ τὴν κεφαλὴν τοῦ
  καθαρισθέντος, καὶ ἐξιλάσεται περὶ αὐτοῦ ὁ ἱερεὺς ἔναντι κυρίου. <span style=
  "color:#b00e23">(30)</span> καὶ ποιήσει µίαν τῶν τρυγόνων ἢ ἀπὸ τῶν νεοσσῶν
  τῶν περιστερῶν, καθότι εὗρεν αὐτοῦ ἡ χείρ, <span style=
  "color:#b00e23">(31)</span> τὴν µίαν περὶ ἁµαρτίας καὶ τὴν µίαν εἰς
  ὁλοκαύτωµα σὺν τῇ θυσίᾳ, καὶ ἐξιλάσεται ὁ ἱερεὺς περὶ τοῦ καθαριζοµένου
  ἔναντι κυρίου. <span style="color:#b00e23">(32)</span> οὗτος ὁ νόµος, ἐν ᾧ
  ἐστιν ἡ ἁφὴ τῆς λέπρας καὶ τοῦ µὴ εὑρίσκοντος τῇ χειρὶ εἰς τὸν καθαρισµὸν
  αὐτοῦ. <span style="color:#b00e23">(33)</span> Καὶ ἐλάλησεν κύριος πρὸς
  Μωυσῆν καὶ Ααρων λέγων <span style="color:#b00e23">(34)</span> Ὡς ἂν
  εἰσέλθητε εἰς τὴν γῆν τῶν Χαναναίων, ἣν ἐγὼ δίδωµι ὑµῖν ἐν κτήσει, καὶ δώσω
  ἁφὴν λέπρας ἐν ταῖς οἰκίαις τῆς γῆς τῆς ἐγκτήτου ὑµῖν, <span style=
  "color:#b00e23">(35)</span> καὶ ἥξει τίνος αὐτοῦ ἡ οἰκία καὶ ἀναγγελεῖ τῷ
  ἱερεῖ λέγων Ὥσπερ ἁφὴ ἑώραταί µου ἐν τῇ οἰκίᾳ. <span style=
  "color:#b00e23">(36)</span> καὶ προστάξει ὁ ἱερεὺς ἀποσκευάσαι τὴν οἰκίαν πρὸ
  τοῦ εἰσελθόντα ἰδεῖν τὸν ἱερέα τὴν ἁφὴν καὶ οὐ µὴ ἀκάθαρτα γένηται ὅσα ἐὰν ᾖ
  ἐν τῇ οἰκίᾳ, καὶ µετὰ ταῦτα εἰσελεύσεται ὁ ἱερεὺς καταµαθεῖν τὴν οἰκίαν.
  <span style="color:#b00e23">(37)</span> καὶ ὄψεται τὴν ἁφὴν ἐν τοῖς τοίχοις
  τῆς οἰκίας, κοιλάδας χλωριζούσας ἢ πυρριζούσας, καὶ ἡ ὄψις αὐτῶν ταπεινοτέρα
  τῶν τοίχων, <span style="color:#b00e23">(38)</span> καὶ ἐξελθὼν ὁ ἱερεὺς ἐκ
  τῆς οἰκίας ἐπὶ τὴν θύραν τῆς οἰκίας καὶ ἀφοριεῖ ὁ ἱερεὺς τὴν οἰκίαν ἑπτὰ
  ἡµέρας. <span style="color:#b00e23">(39)</span> καὶ ἐπανήξει ὁ ἱερεὺς τῇ
  ἡµέρᾳ τῇ ἑβδόµῃ καὶ ὄψεται τὴν οἰκίαν καὶ ἰδοὺ οὐ διεχύθη ἡ ἁφὴ ἐν τοῖς
  τοίχοις τῆς οἰκίας, <span style="color:#b00e23">(40)</span> καὶ προστάξει ὁ
  ἱερεὺς καὶ ἐξελοῦσιν τοὺς λίθους, ἐν οἷς ἐστιν ἡ ἁφή, καὶ ἐκβαλοῦσιν αὐτοὺς
  ἔξω τῆς πόλεως εἰς τόπον ἀκάθαρτον. <span style="color:#b00e23">(41)</span>
  καὶ ἀποξύσουσιν τὴν οἰκίαν ἔσωθεν κύκλῳ καὶ ἐκχεοῦσιν τὸν χοῦν ἔξω τῆς πόλεως
  εἰς τόπον ἀκάθαρτον. <span style="color:#b00e23">(42)</span> καὶ λήµψονται
  λίθους ἀπεξυσµένους ἑτέρους καὶ ἀντιθήσουσιν ἀντὶ τῶν λίθων καὶ χοῦν ἕτερον
  λήµψονται καὶ ἐξαλείψουσιν τὴν οἰκίαν. <span style=
  "color:#b00e23">(43)</span> ἐὰν δὲ ἐπέλθῃ πάλιν ἁφὴ καὶ ἀνατείλῃ ἐν τῇ οἰκίᾳ
  µετὰ τὸ ἐξελεῖν τοὺς λίθους καὶ µετὰ τὸ ἀποξυσθῆναι τὴν οἰκίαν καὶ µετὰ τὸ
  ἐξαλειφθῆναι, <span style="color:#b00e23">(44)</span> καὶ εἰσελεύσεται ὁ
  ἱερεὺς καὶ ὄψεται· εἰ διακέχυται ἡ ἁφὴ ἐν τῇ οἰκίᾳ, λέπρα ἔµµονός ἐστιν ἐν τῇ
  οἰκίᾳ, ἀκάθαρτός ἐστιν. <span style="color:#b00e23">(45)</span> καὶ
  καθελοῦσιν τὴν οἰκίαν καὶ τὰ ξύλα αὐτῆς καὶ τοὺς λίθους αὐτῆς καὶ πάντα τὸν
  χοῦν ἐξοίσουσιν ἔξω τῆς πόλεως εἰς τόπον ἀκάθαρτον. <span style=
  "color:#b00e23">(46)</span> καὶ ὁ εἰσπορευόµενος εἰς τὴν οἰκίαν πάσας τὰς
  ἡµέρας, ἃς ἀφωρισµένη ἐστίν, ἀκάθαρτος ἔσται ἕως ἑσπέρας· <span style=
  "color:#b00e23">(47)</span> καὶ ὁ κοιµώµενος ἐν τῇ οἰκίᾳ πλυνεῖ τὰ ἱµάτια
  αὐτοῦ καὶ ἀκάθαρτος ἔσται ἕως ἑσπέρας· καὶ ὁ ἔσθων ἐν τῇ οἰκίᾳ πλυνεῖ τὰ
  ἱµάτια αὐτοῦ καὶ ἀκάθαρτος ἔσται ἕως ἑσπέρας. <span style=
  "color:#b00e23">(48)</span> ἐὰν δὲ παραγενόµενος εἰσέλθῃ ὁ ἱερεὺς καὶ ἴδῃ καὶ
  ἰδοὺ διαχύσει οὐ διαχεῖται ἡ ἁφὴ ἐν τῇ οἰκίᾳ µετὰ τὸ ἐξαλειφθῆναι τὴν οἰκίαν,
  καὶ καθαριεῖ ὁ ἱερεὺς τὴν οἰκίαν, ὅτι ἰάθη ἡ ἁφή. <span style=
  "color:#b00e23">(49)</span> καὶ λήµψεται ἀφαγνίσαι τὴν οἰκίαν δύο ὀρνίθια
  ζῶντα καθαρὰ καὶ ξύλον κέδρινον καὶ κεκλωσµένον κόκκινον καὶ ὕσσωπον·
  <span style="color:#b00e23">(50)</span> καὶ σφάξει τὸ ὀρνίθιον τὸ ἓν εἰς
  σκεῦος ὀστράκινον ἐφ’ ὕδατι ζῶντι <span style="color:#b00e23">(51)</span> καὶ
  λήµψεται τὸ ξύλον τὸ κέδρινον καὶ τὸ κεκλωσµένον κόκκινον καὶ τὸν ὕσσωπον καὶ
  τὸ ὀρνίθιον τὸ ζῶν καὶ βάψει αὐτὸ εἰς τὸ αἷµα τοῦ ὀρνιθίου τοῦ ἐσφαγµένου ἐφ’
  ὕδατι ζῶντι καὶ περιρρανεῖ ἐν αὐτοῖς ἐπὶ τὴν οἰκίαν ἑπτάκις <span style=
  "color:#b00e23">(52)</span> καὶ ἀφαγνιεῖ τὴν οἰκίαν ἐν τῷ αἵµατι τοῦ ὀρνιθίου
  καὶ ἐν τῷ ὕδατι τῷ ζῶντι καὶ ἐν τῷ ὀρνιθίῳ τῷ ζῶντι καὶ ἐν τῷ ξύλῳ τῷ κεδρίνῳ
  καὶ ἐν τῷ ὑσσώπῳ καὶ ἐν τῷ κεκλωσµένῳ κοκκίνῳ· <span style=
  "color:#b00e23">(53)</span> καὶ ἐξαποστελεῖ τὸ ὀρνίθιον τὸ ζῶν ἔξω τῆς πόλεως
  εἰς τὸ πεδίον καὶ ἐξιλάσεται περὶ τῆς οἰκίας, καὶ καθαρὰ ἔσται. <span style=
  "color:#b00e23">(54)</span> Οὗτος ὁ νόµος κατὰ πᾶσαν ἁφὴν λέπρας καὶ
  θραύσµατος <span style="color:#b00e23">(55)</span> καὶ τῆς λέπρας ἱµατίου καὶ
  οἰκίας <span style="color:#b00e23">(56)</span> καὶ οὐλῆς καὶ σηµασίας καὶ τοῦ
  αὐγάζοντος <span style="color:#b00e23">(57)</span> καὶ τοῦ ἐξηγήσασθαι ᾗ
  ἡµέρᾳ ἀκάθαρτον καὶ ᾗ ἡµέρᾳ καθαρισθήσεται· οὗτος ὁ νόµος τῆς λέπρας.</p>

  <h3 id="leviticus15">15</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν καὶ
  Ααρων λέγων <span style="color:#b00e23">(2)</span> Λάλησον τοῖς υἱοῖς Ισραηλ
  καὶ ἐρεῖς αὐτοῖς Ἀνδρὶ ἀνδρί, ᾧ ἐὰν γένηται ῥύσις ἐκ τοῦ σώµατος αὐτοῦ, ἡ
  ῥύσις αὐτοῦ ἀκάθαρτός ἐστιν. <span style="color:#b00e23">(3)</span> καὶ οὗτος
  ὁ νόµος τῆς ἀκαθαρσίας αὐτοῦ· ῥέων γόνον ἐκ σώµατος αὐτοῦ ἐκ τῆς ῥύσεως, ἧς
  συνέστηκεν τὸ σῶµα αὐτοῦ διὰ τῆς ῥύσεως, αὕτη ἡ ἀκαθαρσία αὐτοῦ ἐν αὐτῷ·
  πᾶσαι αἱ ἡµέραι ῥύσεως σώµατος αὐτοῦ, ᾗ συνέστηκεν τὸ σῶµα αὐτοῦ διὰ τῆς
  ῥύσεως, ἀκαθαρσία αὐτοῦ ἐστιν. <span style="color:#b00e23">(4)</span> πᾶσα
  κοίτη, ἐφ’ ᾗ ἐὰν κοιµηθῇ ἐπ’ αὐτῆς ὁ γονορρυής, ἀκάθαρτός ἐστιν, καὶ πᾶν
  σκεῦος, ἐφ’ ὃ ἐὰν καθίσῃ ἐπ’ αὐτὸ ὁ γονορρυής, ἀκάθαρτον ἔσται. <span style=
  "color:#b00e23">(5)</span> καὶ ἄνθρωπος, ὃς ἂν ἅψηται τῆς κοίτης αὐτοῦ,
  πλυνεῖ τὰ ἱµάτια αὐτοῦ καὶ λούσεται ὕδατι καὶ ἀκάθαρτος ἔσται ἕως ἑσπέρας·
  <span style="color:#b00e23">(6)</span> καὶ ὁ καθήµενος ἐπὶ τοῦ σκεύους, ἐφ’ ὃ
  ἐὰν καθίσῃ ὁ γονορρυής, πλυνεῖ τὰ ἱµάτια αὐτοῦ καὶ λούσεται ὕδατι καὶ
  ἀκάθαρτος ἔσται ἕως ἑσπέρας· <span style="color:#b00e23">(7)</span> καὶ ὁ
  ἁπτόµενος τοῦ χρωτὸς τοῦ γονορρυοῦς πλυνεῖ τὰ ἱµάτια καὶ λούσεται ὕδατι καὶ
  ἀκάθαρτος ἔσται ἕως ἑσπέρας. <span style="color:#b00e23">(8)</span> ἐὰν δὲ
  προσσιελίσῃ ὁ γονορρυὴς ἐπὶ τὸν καθαρόν, πλυνεῖ τὰ ἱµάτια καὶ λούσεται ὕδατι
  καὶ ἀκάθαρτος ἔσται ἕως ἑσπέρας. <span style="color:#b00e23">(9)</span> καὶ
  πᾶν ἐπίσαγµα ὄνου, ἐφ’ ὃ ἂν ἐπιβῇ ἐπ’ αὐτὸ ὁ γονορρυής, ἀκάθαρτον ἔσται ἕως
  ἑσπέρας. <span style="color:#b00e23">(10)</span> καὶ πᾶς ὁ ἁπτόµενος ὅσα ἐὰν
  ᾖ ὑποκάτω αὐτοῦ, ἀκάθαρτος ἔσται ἕως ἑσπέρας· καὶ ὁ αἴρων αὐτὰ πλυνεῖ τὰ
  ἱµάτια αὐτοῦ καὶ λούσεται ὕδατι καὶ ἀκάθαρτος ἔσται ἕως ἑσπέρας. <span style=
  "color:#b00e23">(11)</span> καὶ ὅσων ἐὰν ἅψηται ὁ γονορρυὴς καὶ τὰς χεῖρας οὐ
  νένιπται, πλυνεῖ τὰ ἱµάτια καὶ λούσεται τὸ σῶµα ὕδατι καὶ ἀκάθαρτος ἔσται ἕως
  ἑσπέρας. <span style="color:#b00e23">(12)</span> καὶ σκεῦος ὀστράκινον, οὗ ἂν
  ἅψηται ὁ γονορρυής, συντριβήσεται· καὶ σκεῦος ξύλινον νιφήσεται ὕδατι καὶ
  καθαρὸν ἔσται. — <span style="color:#b00e23">(13)</span> ἐὰν δὲ καθαρισθῇ ὁ
  γονορρυὴς ἐκ τῆς ῥύσεως αὐτοῦ, καὶ ἐξαριθµήσεται αὐτῷ ἑπτὰ ἡµέρας εἰς τὸν
  καθαρισµὸν καὶ πλυνεῖ τὰ ἱµάτια αὐτοῦ καὶ λούσεται τὸ σῶµα ὕδατι καὶ καθαρὸς
  ἔσται. <span style="color:#b00e23">(14)</span> καὶ τῇ ἡµέρᾳ τῇ ὀγδόῃ λήµψεται
  ἑαυτῷ δύο τρυγόνας ἢ δύο νεοσσοὺς περιστερῶν καὶ οἴσει αὐτὰ ἔναντι κυρίου ἐπὶ
  τὰς θύρας τῆς σκηνῆς τοῦ µαρτυρίου καὶ δώσει αὐτὰ τῷ ἱερεῖ· <span style=
  "color:#b00e23">(15)</span> καὶ ποιήσει αὐτὰ ὁ ἱερεύς, µίαν περὶ ἁµαρτίας καὶ
  µίαν εἰς ὁλοκαύτωµα, καὶ ἐξιλάσεται περὶ αὐτοῦ ὁ ἱερεὺς ἔναντι κυρίου ἀπὸ τῆς
  ῥύσεως αὐτοῦ. <span style="color:#b00e23">(16)</span> Καὶ ἄνθρωπος, ᾧ ἐὰν
  ἐξέλθῃ ἐξ αὐτοῦ κοίτη σπέρµατος, καὶ λούσεται ὕδατι πᾶν τὸ σῶµα αὐτοῦ καὶ
  ἀκάθαρτος ἔσται ἕως ἑσπέρας· <span style="color:#b00e23">(17)</span> καὶ πᾶν
  ἱµάτιον καὶ πᾶν δέρµα, ἐφ’ ὃ ἐὰν ᾖ ἐπ’ αὐτὸ κοίτη σπέρµατος, καὶ πλυθήσεται
  ὕδατι καὶ ἀκάθαρτον ἔσται ἕως ἑσπέρας. <span style=
  "color:#b00e23">(18)</span> καὶ γυνή, ἐὰν κοιµηθῇ ἀνὴρ µετ’ αὐτῆς κοίτην
  σπέρµατος, καὶ λούσονται ὕδατι καὶ ἀκάθαρτοι ἔσονται ἕως ἑσπέρας.
  <span style="color:#b00e23">(19)</span> Καὶ γυνή, ἥτις ἐὰν ᾖ ῥέουσα αἵµατι,
  ἔσται ἡ ῥύσις αὐτῆς ἐν τῷ σώµατι αὐτῆς, ἑπτὰ ἡµέρας ἔσται ἐν τῇ ἀφέδρῳ αὐτῆς·
  πᾶς ὁ ἁπτόµενος αὐτῆς ἀκάθαρτος ἔσται ἕως ἑσπέρας, <span style=
  "color:#b00e23">(20)</span> καὶ πᾶν, ἐφ’ ὃ ἂν κοιτάζηται ἐπ’ αὐτὸ ἐν τῇ
  ἀφέδρῳ αὐτῆς, ἀκάθαρτον ἔσται, καὶ πᾶν, ἐφ’ ὃ ἂν ἐπικαθίσῃ ἐπ’ αὐτό,
  ἀκάθαρτον ἔσται. <span style="color:#b00e23">(21)</span> καὶ πᾶς, ὃς ἐὰν
  ἅψηται τῆς κοίτης αὐτῆς, πλυνεῖ τὰ ἱµάτια αὐτοῦ καὶ λούσεται τὸ σῶµα αὐτοῦ
  ὕδατι καὶ ἀκάθαρτος ἔσται ἕως ἑσπέρας. <span style=
  "color:#b00e23">(22)</span> καὶ πᾶς ὁ ἁπτόµενος παντὸς σκεύους, οὗ ἐὰν καθίσῃ
  ἐπ’ αὐτό, πλυνεῖ τὰ ἱµάτια αὐτοῦ καὶ λούσεται ὕδατι καὶ ἀκάθαρτος ἔσται ἕως
  ἑσπέρας. <span style="color:#b00e23">(23)</span> ἐὰν δὲ ἐν τῇ κοίτῃ αὐτῆς
  οὔσης ἢ ἐπὶ τοῦ σκεύους, οὗ ἐὰν καθίσῃ ἐπ’ αὐτῷ, ἐν τῷ ἅπτεσθαι αὐτὸν αὐτῆς,
  ἀκάθαρτος ἔσται ἕως ἑσπέρας. <span style="color:#b00e23">(24)</span> ἐὰν δὲ
  κοίτῃ τις κοιµηθῇ µετ’ αὐτῆς καὶ γένηται ἡ ἀκαθαρσία αὐτῆς ἐπ’ αὐτῷ, καὶ
  ἀκάθαρτος ἔσται ἑπτὰ ἡµέρας, καὶ πᾶσα κοίτη, ἐφ’ ᾗ ἂν κοιµηθῇ ἐπ’ αὐτῆς,
  ἀκάθαρτος ἔσται. <span style="color:#b00e23">(25)</span> Καὶ γυνή, ἐὰν ῥέῃ
  ῥύσει αἵµατος ἡµέρας πλείους οὐκ ἐν καιρῷ τῆς ἀφέδρου αὐτῆς, ἐὰν καὶ ῥέῃ µετὰ
  τὴν ἄφεδρον αὐτῆς, πᾶσαι αἱ ἡµέραι ῥύσεως ἀκαθαρσίας αὐτῆς καθάπερ αἱ ἡµέραι
  τῆς ἀφέδρου, ἀκάθαρτος ἔσται. <span style="color:#b00e23">(26)</span> καὶ
  πᾶσαν κοίτην, ἐφ’ ἣν ἂν κοιµηθῇ ἐπ’ αὐτῆς πάσας τὰς ἡµέρας τῆς ῥύσεως, κατὰ
  τὴν κοίτην τῆς ἀφέδρου ἔσται αὐτῇ, καὶ πᾶν σκεῦος, ἐφ’ ὃ ἐὰν καθίσῃ ἐπ’ αὐτό,
  ἀκάθαρτον ἔσται κατὰ τὴν ἀκαθαρσίαν τῆς ἀφέδρου. <span style=
  "color:#b00e23">(27)</span> πᾶς ὁ ἁπτόµενος αὐτῆς ἀκάθαρτος ἔσται καὶ πλυνεῖ
  τὰ ἱµάτια καὶ λούσεται τὸ σῶµα ὕδατι καὶ ἀκάθαρτος ἔσται ἕως ἑσπέρας.
  <span style="color:#b00e23">(28)</span> ἐὰν δὲ καθαρισθῇ ἀπὸ τῆς ῥύσεως, καὶ
  ἐξαριθµήσεται αὐτῇ ἑπτὰ ἡµέρας καὶ µετὰ ταῦτα καθαρισθήσεται. <span style=
  "color:#b00e23">(29)</span> καὶ τῇ ἡµέρᾳ τῇ ὀγδόῃ λήµψεται αὐτῇ δύο τρυγόνας
  ἢ δύο νεοσσοὺς περιστερῶν καὶ οἴσει αὐτὰ πρὸς τὸν ἱερέα ἐπὶ τὴν θύραν τῆς
  σκηνῆς τοῦ µαρτυρίου, <span style="color:#b00e23">(30)</span> καὶ ποιήσει ὁ
  ἱερεὺς τὴν µίαν περὶ ἁµαρτίας καὶ τὴν µίαν εἰς ὁλοκαύτωµα, καὶ ἐξιλάσεται
  περὶ αὐτῆς ὁ ἱερεὺς ἔναντι κυρίου ἀπὸ ῥύσεως ἀκαθαρσίας αὐτῆς. <span style=
  "color:#b00e23">(31)</span> Καὶ εὐλαβεῖς ποιήσετε τοὺς υἱοὺς Ισραηλ ἀπὸ τῶν
  ἀκαθαρσιῶν αὐτῶν, καὶ οὐκ ἀποθανοῦνται διὰ τὴν ἀκαθαρσίαν αὐτῶν ἐν τῷ
  µιαίνειν αὐτοὺς τὴν σκηνήν µου τὴν ἐν αὐτοῖς. — <span style=
  "color:#b00e23">(32)</span> οὗτος ὁ νόµος τοῦ γονορρυοῦς καὶ ἐάν τινι ἐξέλθῃ
  ἐξ αὐτοῦ κοίτη σπέρµατος ὥστε µιανθῆναι ἐν αὐτῇ <span style=
  "color:#b00e23">(33)</span> καὶ τῇ αἱµορροούσῃ ἐν τῇ ἀφέδρῳ αὐτῆς καὶ ὁ
  γονορρυὴς ἐν τῇ ῥύσει αὐτοῦ, τῷ ἄρσενι ἢ τῇ θηλείᾳ, καὶ τῷ ἀνδρί, ὃς ἂν
  κοιµηθῇ µετὰ ἀποκαθηµένης.</p>

  <h3 id="leviticus16">16</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  µετὰ τὸ τελευτῆσαι τοὺς δύο υἱοὺς Ααρων ἐν τῷ προσάγειν αὐτοὺς πῦρ ἀλλότριον
  ἔναντι κυρίου καὶ ἐτελεύτησαν <span style="color:#b00e23">(2)</span> καὶ
  εἶπεν κύριος πρὸς Μωυσῆν Λάλησον πρὸς Ααρων τὸν ἀδελφόν σου καὶ µὴ
  εἰσπορευέσθω πᾶσαν ὥραν εἰς τὸ ἅγιον ἐσώτερον τοῦ καταπετάσµατος εἰς πρόσωπον
  τοῦ ἱλαστηρίου, ὅ ἐστιν ἐπὶ τῆς κιβωτοῦ τοῦ µαρτυρίου, καὶ οὐκ ἀποθανεῖται·
  ἐν γὰρ νεφέλῃ ὀφθήσοµαι ἐπὶ τοῦ ἱλαστηρίου. <span style=
  "color:#b00e23">(3)</span> οὕτως εἰσελεύσεται Ααρων εἰς τὸ ἅγιον· ἐν µόσχῳ ἐκ
  βοῶν περὶ ἁµαρτίας καὶ κριὸν εἰς ὁλοκαύτωµα· <span style=
  "color:#b00e23">(4)</span> καὶ χιτῶνα λινοῦν ἡγιασµένον ἐνδύσεται, καὶ
  περισκελὲς λινοῦν ἔσται ἐπὶ τοῦ χρωτὸς αὐτοῦ, καὶ ζώνῃ λινῇ ζώσεται καὶ
  κίδαριν λινῆν περιθήσεται· ἱµάτια ἅγιά ἐστιν, καὶ λούσεται ὕδατι πᾶν τὸ σῶµα
  αὐτοῦ καὶ ἐνδύσεται αὐτά. <span style="color:#b00e23">(5)</span> καὶ παρὰ τῆς
  συναγωγῆς τῶν υἱῶν Ισραηλ λήµψεται δύο χιµάρους ἐξ αἰγῶν περὶ ἁµαρτίας καὶ
  κριὸν ἕνα εἰς ὁλοκαύτωµα. <span style="color:#b00e23">(6)</span> καὶ προσάξει
  Ααρων τὸν µόσχον τὸν περὶ τῆς ἁµαρτίας αὐτοῦ καὶ ἐξιλάσεται περὶ αὐτοῦ καὶ
  τοῦ οἴκου αὐτοῦ. <span style="color:#b00e23">(7)</span> καὶ λήµψεται τοὺς δύο
  χιµάρους καὶ στήσει αὐτοὺς ἔναντι κυρίου παρὰ τὴν θύραν τῆς σκηνῆς τοῦ
  µαρτυρίου· <span style="color:#b00e23">(8)</span> καὶ ἐπιθήσει Ααρων ἐπὶ τοὺς
  δύο χιµάρους κλῆρον ἕνα τῷ κυρίῳ καὶ κλῆρον ἕνα τῷ ἀποποµπαίῳ. <span style=
  "color:#b00e23">(9)</span> καὶ προσάξει Ααρων τὸν χίµαρον, ἐφ’ ὃν ἐπῆλθεν ἐπ’
  αὐτὸν ὁ κλῆρος τῷ κυρίῳ, καὶ προσοίσει περὶ ἁµαρτίας· <span style=
  "color:#b00e23">(10)</span> καὶ τὸν χίµαρον, ἐφ’ ὃν ἐπῆλθεν ἐπ’ αὐτὸν ὁ
  κλῆρος τοῦ ἀποποµπαίου, στήσει αὐτὸν ζῶντα ἔναντι κυρίου τοῦ ἐξιλάσασθαι ἐπ’
  αὐτοῦ ὥστε ἀποστεῖλαι αὐτὸν εἰς τὴν ἀποποµπήν· ἀφήσει αὐτὸν εἰς τὴν ἔρηµον. —
  <span style="color:#b00e23">(11)</span> καὶ προσάξει Ααρων τὸν µόσχον τὸν
  περὶ τῆς ἁµαρτίας τὸν αὐτοῦ καὶ τοῦ οἴκου αὐτοῦ µόνον καὶ ἐξιλάσεται περὶ
  αὐτοῦ καὶ τοῦ οἴκου αὐτοῦ καὶ σφάξει τὸν µόσχον τὸν περὶ τῆς ἁµαρτίας τὸν
  αὐτοῦ. <span style="color:#b00e23">(12)</span> καὶ λήµψεται τὸ πυρεῖον πλῆρες
  ἀνθράκων πυρὸς ἀπὸ τοῦ θυσιαστηρίου τοῦ ἀπέναντι κυρίου καὶ πλήσει τὰς χεῖρας
  θυµιάµατος συνθέσεως λεπτῆς καὶ εἰσοίσει ἐσώτερον τοῦ καταπετάσµατος
  <span style="color:#b00e23">(13)</span> καὶ ἐπιθήσει τὸ θυµίαµα ἐπὶ τὸ πῦρ
  ἔναντι κυρίου· καὶ καλύψει ἡ ἀτµὶς τοῦ θυµιάµατος τὸ ἱλαστήριον τὸ ἐπὶ τῶν
  µαρτυρίων, καὶ οὐκ ἀποθανεῖται. <span style="color:#b00e23">(14)</span> καὶ
  λήµψεται ἀπὸ τοῦ αἵµατος τοῦ µόσχου καὶ ῥανεῖ τῷ δακτύλῳ ἐπὶ τὸ ἱλαστήριον
  κατὰ ἀνατολάς· κατὰ πρόσωπον τοῦ ἱλαστηρίου ῥανεῖ ἑπτάκις ἀπὸ τοῦ αἵµατος τῷ
  δακτύλῳ. <span style="color:#b00e23">(15)</span> καὶ σφάξει τὸν χίµαρον τὸν
  περὶ τῆς ἁµαρτίας τὸν περὶ τοῦ λαοῦ ἔναντι κυρίου καὶ εἰσοίσει ἀπὸ τοῦ
  αἵµατος αὐτοῦ ἐσώτερον τοῦ καταπετάσµατος καὶ ποιήσει τὸ αἷµα αὐτοῦ ὃν τρόπον
  ἐποίησεν τὸ αἷµα τοῦ µόσχου, καὶ ῥανεῖ τὸ αἷµα αὐτοῦ ἐπὶ τὸ ἱλαστήριον κατὰ
  πρόσωπον τοῦ ἱλαστηρίου <span style="color:#b00e23">(16)</span> καὶ
  ἐξιλάσεται τὸ ἅγιον ἀπὸ τῶν ἀκαθαρσιῶν τῶν υἱῶν Ισραηλ καὶ ἀπὸ τῶν ἀδικηµάτων
  αὐτῶν περὶ πασῶν τῶν ἁµαρτιῶν αὐτῶν· καὶ οὕτω ποιήσει τῇ σκηνῇ τοῦ µαρτυρίου
  τῇ ἐκτισµένῃ ἐν αὐτοῖς ἐν µέσῳ τῆς ἀκαθαρσίας αὐτῶν. <span style=
  "color:#b00e23">(17)</span> καὶ πᾶς ἄνθρωπος οὐκ ἔσται ἐν τῇ σκηνῇ τοῦ
  µαρτυρίου εἰσπορευοµένου αὐτοῦ ἐξιλάσασθαι ἐν τῷ ἁγίῳ, ἕως ἂν ἐξέλθῃ· καὶ
  ἐξιλάσεται περὶ αὐτοῦ καὶ τοῦ οἴκου αὐτοῦ καὶ περὶ πάσης συναγωγῆς υἱῶν
  Ισραηλ. <span style="color:#b00e23">(18)</span> καὶ ἐξελεύσεται ἐπὶ τὸ
  θυσιαστήριον τὸ ὂν ἀπέναντι κυρίου καὶ ἐξιλάσεται ἐπ’ αὐτοῦ· καὶ λήµψεται ἀπὸ
  τοῦ αἵµατος τοῦ µόσχου καὶ ἀπὸ τοῦ αἵµατος τοῦ χιµάρου καὶ ἐπιθήσει ἐπὶ τὰ
  κέρατα τοῦ θυσιαστηρίου κύκλῳ <span style="color:#b00e23">(19)</span> καὶ
  ῥανεῖ ἐπ’ αὐτοῦ ἀπὸ τοῦ αἵµατος τῷ δακτύλῳ ἑπτάκις καὶ καθαριεῖ αὐτὸ καὶ
  ἁγιάσει αὐτὸ ἀπὸ τῶν ἀκαθαρσιῶν τῶν υἱῶν Ισραηλ. <span style=
  "color:#b00e23">(20)</span> καὶ συντελέσει ἐξιλασκόµενος τὸ ἅγιον καὶ τὴν
  σκηνὴν τοῦ µαρτυρίου καὶ τὸ θυσιαστήριον, καὶ περὶ τῶν ἱερέων καθαριεῖ· καὶ
  προσάξει τὸν χίµαρον τὸν ζῶντα. <span style="color:#b00e23">(21)</span> καὶ
  ἐπιθήσει Ααρων τὰς χεῖρας αὐτοῦ ἐπὶ τὴν κεφαλὴν τοῦ χιµάρου τοῦ ζῶντος καὶ
  ἐξαγορεύσει ἐπ’ αὐτοῦ πάσας τὰς ἀνοµίας τῶν υἱῶν Ισραηλ καὶ πάσας τὰς ἀδικίας
  αὐτῶν καὶ πάσας τὰς ἁµαρτίας αὐτῶν καὶ ἐπιθήσει αὐτὰς ἐπὶ τὴν κεφαλὴν τοῦ
  χιµάρου τοῦ ζῶντος καὶ ἐξαποστελεῖ ἐν χειρὶ ἀνθρώπου ἑτοίµου εἰς τὴν ἔρηµον·
  <span style="color:#b00e23">(22)</span> Καὶ λήµψεται ὁ χίµαρος ἐφ’ ἑαυτῷ τὰς
  ἀδικίας αὐτῶν εἰς γῆν ἄβατον, καὶ ἐξαποστελεῖ τὸν χίµαρον εἰς τὴν ἔρηµον.
  <span style="color:#b00e23">(23)</span> καὶ εἰσελεύσεται Ααρων εἰς τὴν σκηνὴν
  τοῦ µαρτυρίου καὶ ἐκδύσεται τὴν στολὴν τὴν λινῆν, ἣν ἐνεδεδύκει
  εἰσπορευοµένου αὐτοῦ εἰς τὸ ἅγιον, καὶ ἀποθήσει αὐτὴν ἐκεῖ. <span style=
  "color:#b00e23">(24)</span> καὶ λούσεται τὸ σῶµα αὐτοῦ ὕδατι ἐν τόπῳ ἁγίῳ καὶ
  ἐνδύσεται τὴν στολὴν αὐτοῦ καὶ ἐξελθὼν ποιήσει τὸ ὁλοκάρπωµα αὐτοῦ καὶ τὸ
  ὁλοκάρπωµα τοῦ λαοῦ καὶ ἐξιλάσεται περὶ αὐτοῦ καὶ περὶ τοῦ οἴκου αὐτοῦ καὶ
  περὶ τοῦ λαοῦ ὡς περὶ τῶν ἱερέων. <span style="color:#b00e23">(25)</span> καὶ
  τὸ στέαρ τὸ περὶ τῶν ἁµαρτιῶν ἀνοίσει ἐπὶ τὸ θυσιαστήριον. <span style=
  "color:#b00e23">(26)</span> καὶ ὁ ἐξαποστέλλων τὸν χίµαρον τὸν διεσταλµένον
  εἰς ἄφεσιν πλυνεῖ τὰ ἱµάτια καὶ λούσεται τὸ σῶµα αὐτοῦ ὕδατι καὶ µετὰ ταῦτα
  εἰσελεύσεται εἰς τὴν παρεµβολήν. <span style="color:#b00e23">(27)</span> καὶ
  τὸν µόσχον τὸν περὶ τῆς ἁµαρτίας καὶ τὸν χίµαρον τὸν περὶ τῆς ἁµαρτίας, ὧν τὸ
  αἷµα εἰσηνέχθη ἐξιλάσασθαι ἐν τῷ ἁγίῳ, ἐξοίσουσιν αὐτὰ ἔξω τῆς παρεµβολῆς καὶ
  κατακαύσουσιν αὐτὰ ἐν πυρί, καὶ τὰ δέρµατα αὐτῶν καὶ τὰ κρέα αὐτῶν καὶ τὴν
  κόπρον αὐτῶν· <span style="color:#b00e23">(28)</span> ὁ δὲ κατακαίων αὐτὰ
  πλυνεῖ τὰ ἱµάτια καὶ λούσεται τὸ σῶµα αὐτοῦ ὕδατι καὶ µετὰ ταῦτα εἰσελεύσεται
  εἰς τὴν παρεµβολήν. <span style="color:#b00e23">(29)</span> Καὶ ἔσται τοῦτο
  ὑµῖν νόµιµον αἰώνιον· ἐν τῷ µηνὶ τῷ ἑβδόµῳ δεκάτῃ τοῦ µηνὸς ταπεινώσατε τὰς
  ψυχὰς ὑµῶν καὶ πᾶν ἔργον οὐ ποιήσετε, ὁ αὐτόχθων καὶ ὁ προσήλυτος ὁ
  προσκείµενος ἐν ὑµῖν. <span style="color:#b00e23">(30)</span> ἐν γὰρ τῇ ἡµέρᾳ
  ταύτῃ ἐξιλάσεται περὶ ὑµῶν καθαρίσαι ὑµᾶς ἀπὸ πασῶν τῶν ἁµαρτιῶν ὑµῶν ἔναντι
  κυρίου, καὶ καθαρισθήσεσθε. <span style="color:#b00e23">(31)</span> σάββατα
  σαββάτων ἀνάπαυσις αὕτη ἔσται ὑµῖν, καὶ ταπεινώσετε τὰς ψυχὰς ὑµῶν, νόµιµον
  αἰώνιον. <span style="color:#b00e23">(32)</span> ἐξιλάσεται ὁ ἱερεύς, ὃν ἂν
  χρίσωσιν αὐτὸν καὶ ὃν ἂν τελειώσουσιν τὰς χεῖρας αὐτοῦ ἱερατεύειν µετὰ τὸν
  πατέρα αὐτοῦ, καὶ ἐνδύσεται τὴν στολὴν τὴν λινῆν, στολὴν ἁγίαν, <span style=
  "color:#b00e23">(33)</span> καὶ ἐξιλάσεται τὸ ἅγιον τοῦ ἁγίου καὶ τὴν σκηνὴν
  τοῦ µαρτυρίου καὶ τὸ θυσιαστήριον ἐξιλάσεται καὶ περὶ τῶν ἱερέων καὶ περὶ
  πάσης συναγωγῆς ἐξιλάσεται. <span style="color:#b00e23">(34)</span> καὶ ἔσται
  τοῦτο ὑµῖν νόµιµον αἰώνιον ἐξιλάσκεσθαι περὶ τῶν υἱῶν Ισραηλ ἀπὸ πασῶν τῶν
  ἁµαρτιῶν αὐτῶν· ἅπαξ τοῦ ἐνιαυτοῦ ποιηθήσεται, καθάπερ συνέταξεν κύριος τῷ
  Μωυσῇ.</p>

  <h3 id="leviticus17">17</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Λάλησον πρὸς Ααρων καὶ πρὸς τοὺς
  υἱοὺς αὐτοῦ καὶ πρὸς πάντας υἱοὺς Ισραηλ καὶ ἐρεῖς πρὸς αὐτούς Τοῦτο τὸ ῥῆµα,
  ὃ ἐνετείλατο κύριος λέγων <span style="color:#b00e23">(3)</span> Ἄνθρωπος
  ἄνθρωπος τῶν υἱῶν Ισραηλ ἢ τῶν προσηλύτων τῶν προσκειµένων ἐν ὑµῖν, ὃς ἂν
  σφάξῃ µόσχον ἢ πρόβατον ἢ αἶγα ἐν τῇ παρεµβολῇ καὶ ὃς ἂν σφάξῃ ἔξω τῆς
  παρεµβολῆς <span style="color:#b00e23">(4)</span> καὶ ἐπὶ τὴν θύραν τῆς
  σκηνῆς τοῦ µαρτυρίου µὴ ἐνέγκῃ ὥστε ποιῆσαι αὐτὸ εἰς ὁλοκαύτωµα ἢ σωτήριον
  κυρίῳ δεκτὸν εἰς ὀσµὴν εὐωδίας, καὶ ὃς ἂν σφάξῃ ἔξω καὶ ἐπὶ τὴν θύραν τῆς
  σκηνῆς τοῦ µαρτυρίου µὴ ἐνέγκῃ αὐτὸ ὥστε µὴ προσενέγκαι δῶρον κυρίῳ ἀπέναντι
  τῆς σκηνῆς κυρίου, καὶ λογισθήσεται τῷ ἀνθρώπῳ ἐκείνῳ αἷµα· αἷµα ἐξέχεεν,
  ἐξολεθρευθήσεται ἡ ψυχὴ ἐκείνη ἐκ τοῦ λαοῦ αὐτῆς· <span style=
  "color:#b00e23">(5)</span> ὅπως ἀναφέρωσιν οἱ υἱοὶ Ισραηλ τὰς θυσίας αὐτῶν,
  ὅσας ἂν αὐτοὶ σφάξουσιν ἐν τοῖς πεδίοις, καὶ οἴσουσιν τῷ κυρίῳ ἐπὶ τὰς θύρας
  τῆς σκηνῆς τοῦ µαρτυρίου πρὸς τὸν ἱερέα καὶ θύσουσιν θυσίαν σωτηρίου τῷ κυρίῳ
  αὐτά· <span style="color:#b00e23">(6)</span> καὶ προσχεεῖ ὁ ἱερεὺς τὸ αἷµα
  ἐπὶ τὸ θυσιαστήριον κύκλῳ ἀπέναντι κυρίου παρὰ τὰς θύρας τῆς σκηνῆς τοῦ
  µαρτυρίου καὶ ἀνοίσει τὸ στέαρ εἰς ὀσµὴν εὐωδίας κυρίῳ· <span style=
  "color:#b00e23">(7)</span> καὶ οὐ θύσουσιν ἔτι τὰς θυσίας αὐτῶν τοῖς
  µαταίοις, οἷς αὐτοὶ ἐκπορνεύουσιν ὀπίσω αὐτῶν· νόµιµον αἰώνιον ἔσται ὑµῖν εἰς
  τὰς γενεὰς ὑµῶν. <span style="color:#b00e23">(8)</span> Καὶ ἐρεῖς πρὸς αὐτούς
  Ἄνθρωπος ἄνθρωπος τῶν υἱῶν Ισραηλ καὶ ἀπὸ τῶν υἱῶν τῶν προσηλύτων τῶν
  προσκειµένων ἐν ὑµῖν, ὃς ἂν ποιήσῃ ὁλοκαύτωµα ἢ θυσίαν <span style=
  "color:#b00e23">(9)</span> καὶ ἐπὶ τὴν θύραν τῆς σκηνῆς τοῦ µαρτυρίου µὴ
  ἐνέγκῃ ποιῆσαι αὐτὸ τῷ κυρίῳ, ἐξολεθρευθήσεται ὁ ἄνθρωπος ἐκεῖνος ἐκ τοῦ λαοῦ
  αὐτοῦ. <span style="color:#b00e23">(10)</span> Καὶ ἄνθρωπος ἄνθρωπος τῶν υἱῶν
  Ισραηλ ἢ τῶν προσηλύτων τῶν προσκειµένων ἐν ὑµῖν, ὃς ἂν φάγῃ πᾶν αἷµα, καὶ
  ἐπιστήσω τὸ πρόσωπόν µου ἐπὶ τὴν ψυχὴν τὴν ἔσθουσαν τὸ αἷµα καὶ ἀπολῶ αὐτὴν
  ἐκ τοῦ λαοῦ αὐτῆς. <span style="color:#b00e23">(11)</span> ἡ γὰρ ψυχὴ πάσης
  σαρκὸς αἷµα αὐτοῦ ἐστιν, καὶ ἐγὼ δέδωκα αὐτὸ ὑµῖν ἐπὶ τοῦ θυσιαστηρίου
  ἐξιλάσκεσθαι περὶ τῶν ψυχῶν ὑµῶν· τὸ γὰρ αἷµα αὐτοῦ ἀντὶ τῆς ψυχῆς
  ἐξιλάσεται. <span style="color:#b00e23">(12)</span> διὰ τοῦτο εἴρηκα τοῖς
  υἱοῖς Ισραηλ Πᾶσα ψυχὴ ἐξ ὑµῶν οὐ φάγεται αἷµα, καὶ ὁ προσήλυτος ὁ
  προσκείµενος ἐν ὑµῖν οὐ φάγεται αἷµα. <span style="color:#b00e23">(13)</span>
  καὶ ἄνθρωπος ἄνθρωπος τῶν υἱῶν Ισραηλ καὶ τῶν προσηλύτων τῶν προσκειµένων ἐν
  ὑµῖν, ὃς ἂν θηρεύσῃ θήρευµα θηρίον ἢ πετεινόν, ὃ ἔσθεται, καὶ ἐκχεεῖ τὸ αἷµα
  καὶ καλύψει αὐτὸ τῇ γῇ· <span style="color:#b00e23">(14)</span> ἡ γὰρ ψυχὴ
  πάσης σαρκὸς αἷµα αὐτοῦ ἐστιν, καὶ εἶπα τοῖς υἱοῖς Ισραηλ Αἷµα πάσης σαρκὸς
  οὐ φάγεσθε, ὅτι ἡ ψυχὴ πάσης σαρκὸς αἷµα αὐτοῦ ἐστιν· πᾶς ὁ ἔσθων αὐτὸ
  ἐξολεθρευθήσεται. <span style="color:#b00e23">(15)</span> Καὶ πᾶσα ψυχή, ἥτις
  φάγεται θνησιµαῖον ἢ θηριάλωτον ἐν τοῖς αὐτόχθοσιν ἢ ἐν τοῖς προσηλύτοις,
  πλυνεῖ τὰ ἱµάτια αὐτοῦ καὶ λούσεται ὕδατι καὶ ἀκάθαρτος ἔσται ἕως ἑσπέρας καὶ
  καθαρὸς ἔσται· <span style="color:#b00e23">(16)</span> ἐὰν δὲ µὴ πλύνῃ τὰ
  ἱµάτια καὶ τὸ σῶµα µὴ λούσηται ὕδατι, καὶ λήµψεται ἀνόµηµα αὐτοῦ.</p>

  <h3 id="leviticus18">18</h3>

  <p><span style="color:#b00e23">(1)</span> Καὶ εἶπεν κύριος πρὸς Μωυσῆν λέγων
  <span style="color:#b00e23">(2)</span> Λάλησον τοῖς υἱοῖς Ισραηλ καὶ ἐρεῖς
  πρὸς αὐτούς Ἐγὼ κύριος ὁ θεὸς ὑµῶν. <span style="color:#b00e23">(3)</span>
  κατὰ τὰ ἐπιτηδεύµατα γῆς Αἰγύπτου, ἐν ᾗ κατῳκήσατε ἐπ’ αὐτῇ, οὐ ποιήσετε καὶ
  κατὰ τὰ ἐπιτηδεύµατα γῆς Χανααν, εἰς ἣν ἐγὼ εἰσάγω ὑµᾶς ἐκεῖ, οὐ ποιήσετε καὶ
  τοῖς νοµίµοις αὐτῶν οὐ πορεύσεσθε· <span style="color:#b00e23">(4)</span> τὰ
  κρίµατά µου ποιήσετε καὶ τὰ προστάγµατά µου φυλάξεσθε πορεύεσθαι ἐν αὐτοῖς·
  ἐγὼ κύριος ὁ θεὸς ὑµῶν. <span style="color:#b00e23">(5)</span> καὶ φυλάξεσθε
  πάντα τὰ προστάγµατά µου καὶ πάντα τὰ κρίµατά µου καὶ ποιήσετε αὐτά, ἃ
  ποιήσας ἄνθρωπος ζήσεται ἐν αὐτοῖς· ἐγὼ κύριος ὁ θεὸς ὑµῶν. <span style=
  "color:#b00e23">(6)</span> Ἄνθρωπος ἄνθρωπος πρὸς πάντα οἰκεῖα σαρκὸς αὐτοῦ
  οὐ προσελεύσεται ἀποκαλύψαι ἀσχηµοσύνην· ἐγὼ κύριος. <span style=
  "color:#b00e23">(7)</span> ἀσχηµοσύνην πατρός σου καὶ ἀσχηµοσύνην µητρός σου
  οὐκ ἀποκαλύψεις· µήτηρ γάρ σού ἐστιν, καὶ οὐκ ἀποκαλύψεις τὴν ἀσχηµοσύνην
  αὐτῆς. <span style="color:#b00e23">(8)</span> ἀσχηµοσύνην γυναικὸς πατρός σου
  οὐκ ἀποκαλύψεις· ἀσχηµοσύνη πατρός σού ἐστιν. <span style=
  "color:#b00e23">(9)</span> ἀσχηµοσύνην τῆς ἀδελφῆς σου ἐκ πατρός σου ἢ ἐκ
  µητρός σου, ἐνδογενοῦς ἢ γεγεννηµένης ἔξω, οὐκ ἀποκαλύψεις ἀσχηµοσύνην αὐτῆς.
  <span style="color:#b00e23">(10)</span> ἀσχηµοσύνην θυγατρὸς υἱοῦ σου ἢ
  θυγατρὸς θυγατρός σου, οὐκ ἀποκαλύψεις τὴν ἀσχηµοσύνην αὐτῶν, ὅτι σὴ
  ἀσχηµοσύνη ἐστίν. <span style="color:#b00e23">(11)</span> ἀσχηµοσύνην
  θυγατρὸς γυναικὸς πατρός σου οὐκ ἀποκαλύψεις· ὁµοπατρία ἀδελφή σού ἐστιν, οὐκ
  ἀποκαλύψεις τὴν ἀσχηµοσύνην αὐτῆς. <span style="color:#b00e23">(12)</span>
  ἀσχηµοσύνην ἀδελφῆς πατρός σου οὐκ ἀποκαλύψεις· οἰκεία γὰρ πατρός σού ἐστιν.
  <span style="color:#b00e23">(13)</span> ἀσχηµοσύνην ἀδελφῆς µητρός σου οὐκ
  ἀποκαλύψεις· οἰκεία γὰρ µητρός σού ἐστιν. <span style=
  "color:#b00e23">(14)</span> ἀσχηµοσύνην ἀδελφοῦ τοῦ πατρός σου οὐκ
  ἀποκαλύψεις καὶ πρὸς τὴν γυναῖκα αὐτοῦ οὐκ εἰσελεύσῃ· συγγενὴς γάρ σού ἐστιν.
  <span style="color:#b00e23">(15)</span> ἀσχηµοσύνην νύµφης σου οὐκ
  ἀποκαλύψεις· γυνὴ γὰρ υἱοῦ σού ἐστιν, οὐκ ἀποκαλύψεις τὴν ἀσχηµοσύνην αὐτῆς.
  <span style="color:#b00e23">(16)</span> ἀσχηµοσύνην γυναικὸς ἀδελφοῦ σου οὐκ
  ἀποκαλύψεις· ἀσχηµοσύνη ἀδελφοῦ σού ἐστιν. <span style=
  "color:#b00e23">(17)</span> ἀσχηµοσύνην γυναικὸς καὶ θυγατρὸς αὐτῆς οὐκ
  ἀποκαλύψεις· τὴν θυγατέρα τοῦ υἱοῦ αὐτῆς καὶ τὴν θυγατέρα τῆς θυγατρὸς αὐτῆς
  οὐ λήµψῃ ἀποκαλύψαι τὴν ἀσχηµοσύνην αὐτῶν· οἰκεῖαι γάρ σού εἰσιν, ἀσέβηµά
  ἐστιν. <span style="color:#b00e23">(18)</span> γυναῖκα ἐπὶ ἀδελφῇ αὐτῆς οὐ
  λήµψῃ ἀντίζηλον ἀποκαλύψαι τὴν ἀσχηµοσύνην αὐτῆς ἐπ’ αὐτῇ ἔτι ζώσης αὐτῆς.
  <span style="color:#b00e23">(19)</span> Καὶ πρὸς γυναῖκα ἐν χωρισµῷ
  ἀκαθαρσίας αὐτῆς οὐ προσελεύσῃ ἀποκαλύψαι τὴν ἀσχηµοσύνην αὐτῆς. <span style=
  "color:#b00e23">(20)</span> καὶ πρὸς τὴν γυναῖκα τοῦ πλησίον σου οὐ δώσεις
  κοίτην σπέρµατός σου ἐκµιανθῆναι πρὸς αὐτήν. <span style=
  "color:#b00e23">(21)</span> καὶ ἀπὸ τοῦ σπέρµατός σου οὐ δώσεις λατρεύειν
  ἄρχοντι καὶ οὐ βεβηλώσεις τὸ ὄνοµα τὸ ἅγιον· ἐγὼ κύριος. <span style=
  "color:#b00e23">(22)</span> καὶ µετὰ ἄρσενος οὐ κοιµηθήσῃ κοίτην γυναικός·
  βδέλυγµα γάρ ἐστιν. <span style="color:#b00e23">(23)</span> καὶ πρὸς πᾶν
  τετράπουν οὐ δώσεις τὴν κοίτην σου εἰς σπερµατισµὸν ἐκµιανθῆναι πρὸς αὐτό,
  καὶ γυνὴ οὐ στήσεται πρὸς πᾶν τετράπουν βιβασθῆναι· µυσερὸν γάρ ἐστιν.
  <span style="color:#b00e23">(24)</span> Μὴ µιαίνεσθε ἐν πᾶσιν τούτοις· ἐν
  πᾶσι γὰρ τούτοις ἐµιάνθησαν τὰ ἔθνη, ἃ ἐγὼ ἐξαποστέλλω πρὸ προσώπου ὑµῶν,
  <span style="color:#b00e23">(25)</span> καὶ ἐµιάνθη ἡ γῆ, καὶ ἀνταπέδωκα
  ἀδικίαν αὐτοῖς δι’ αὐτήν, καὶ προσώχθισεν ἡ γῆ τοῖς ἐγκαθηµένοις ἐπ’ αὐτῆς.
  <span style="color:#b00e23">(26)</span> καὶ φυλάξεσθε πάντα τὰ νόµιµά µου καὶ
  πάντα τὰ προστάγµατά µου καὶ οὐ ποιήσετε ἀπὸ πάντων τῶν βδελυγµάτων τούτων, ὁ
  ἐγχώριος καὶ ὁ προσγενόµενος προσήλυτος ἐν ὑµῖν· <span style=
  "color:#b00e23">(27)</span> πάντα γὰρ τὰ βδελύγµατα ταῦτα ἐποίησαν οἱ
  ἄνθρωποι τῆς γῆς οἱ ὄντες πρότεροι ὑµῶν, καὶ ἐµιάνθη ἡ γῆ· <span style=
  "color:#b00e23">(28)</span> καὶ ἵνα µὴ προσοχθίσῃ ὑµῖν ἡ γῆ ἐν τῷ µιαίνειν
  ὑµᾶς αὐτήν, ὃν τρόπον προσώχθισεν τοῖς ἔθνεσιν τοῖς πρὸ ὑµῶν. <span style=
  "color:#b00e23">(29)</span> ὅτι πᾶς, ὃς ἂν ποιήσῃ ἀπὸ πάντων τῶν βδελυγµάτων
  τούτων, ἐξολεθρευθήσονται αἱ ψυχαὶ αἱ ποιοῦσαι ἐκ τοῦ λαοῦ αὐτῶν.
  <span style="color:#b00e23">(30)</span> καὶ φυλάξετε τὰ προστάγµατά µου, ὅπως
  µὴ ποιήσητε ἀπὸ πάντων τῶν νοµίµων τῶν ἐβδελυγµένων, ἃ γέγονεν πρὸ τοῦ ὑµᾶς,
  καὶ οὐ µιανθήσεσθε ἐν αὐτοῖς· ὅτι ἐγὼ κύριος ὁ θεὸς ὑµῶν.</p>

  <h3 id="leviticus19">19</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Λάλησον τῇ συναγωγῇ τῶν υἱῶν
  Ισραηλ καὶ ἐρεῖς πρὸς αὐτούς Ἅγιοι ἔσεσθε, ὅτι ἐγὼ ἅγιος, κύριος ὁ θεὸς ὑµῶν.
  <span style="color:#b00e23">(3)</span> ἕκαστος πατέρα αὐτοῦ καὶ µητέρα αὐτοῦ
  φοβείσθω, καὶ τὰ σάββατά µου φυλάξεσθε· ἐγὼ κύριος ὁ θεὸς ὑµῶν. <span style=
  "color:#b00e23">(4)</span> οὐκ ἐπακολουθήσετε εἰδώλοις καὶ θεοὺς χωνευτοὺς οὐ
  ποιήσετε ὑµῖν· ἐγὼ κύριος ὁ θεὸς ὑµῶν. — <span style=
  "color:#b00e23">(5)</span> καὶ ἐὰν θύσητε θυσίαν σωτηρίου τῷ κυρίῳ, δεκτὴν
  ὑµῶν θύσετε. <span style="color:#b00e23">(6)</span> ᾗ ἂν ἡµέρᾳ θύσητε,
  βρωθήσεται καὶ τῇ αὔριον· καὶ ἐὰν καταλειφθῇ ἕως ἡµέρας τρίτης, ἐν πυρὶ
  κατακαυθήσεται. <span style="color:#b00e23">(7)</span> ἐὰν δὲ βρώσει βρωθῇ τῇ
  ἡµέρᾳ τῇ τρίτῃ, ἄθυτόν ἐστιν, οὐ δεχθήσεται· <span style=
  "color:#b00e23">(8)</span> ὁ δὲ ἔσθων αὐτὸ ἁµαρτίαν λήµψεται, ὅτι τὰ ἅγια
  κυρίου ἐβεβήλωσεν· καὶ ἐξολεθρευθήσονται αἱ ψυχαὶ αἱ ἔσθουσαι ἐκ τοῦ λαοῦ
  αὐτῶν. <span style="color:#b00e23">(9)</span> Καὶ ἐκθεριζόντων ὑµῶν τὸν
  θερισµὸν τῆς γῆς ὑµῶν οὐ συντελέσετε τὸν θερισµὸν ὑµῶν τοῦ ἀγροῦ ἐκθερίσαι
  καὶ τὰ ἀποπίπτοντα τοῦ θερισµοῦ σου οὐ συλλέξεις <span style=
  "color:#b00e23">(10)</span> καὶ τὸν ἀµπελῶνά σου οὐκ ἐπανατρυγήσεις οὐδὲ τοὺς
  ῥῶγας τοῦ ἀµπελῶνός σου συλλέξεις· τῷ πτωχῷ καὶ τῷ προσηλύτῳ καταλείψεις
  αὐτά· ἐγώ εἰµι κύριος ὁ θεὸς ὑµῶν. <span style="color:#b00e23">(11)</span> Οὐ
  κλέψετε. οὐ ψεύσεσθε. οὐ συκοφαντήσει ἕκαστος τὸν πλησίον. <span style=
  "color:#b00e23">(12)</span> καὶ οὐκ ὀµεῖσθε τῷ ὀνόµατί µου ἐπ’ ἀδίκῳ καὶ οὐ
  βεβηλώσετε τὸ ὄνοµα τοῦ θεοῦ ὑµῶν· ἐγώ εἰµι κύριος ὁ θεὸς ὑµῶν. <span style=
  "color:#b00e23">(13)</span> οὐκ ἀδικήσεις τὸν πλησίον καὶ οὐχ ἁρπάσεις, καὶ
  οὐ µὴ κοιµηθήσεται ὁ µισθὸς τοῦ µισθωτοῦ παρὰ σοὶ ἕως πρωί. <span style=
  "color:#b00e23">(14)</span> οὐ κακῶς ἐρεῖς κωφὸν καὶ ἀπέναντι τυφλοῦ οὐ
  προσθήσεις σκάνδαλον καὶ φοβηθήσῃ κύριον τὸν θεόν σου· ἐγώ εἰµι κύριος ὁ θεὸς
  ὑµῶν. <span style="color:#b00e23">(15)</span> Οὐ ποιήσετε ἄδικον ἐν κρίσει·
  οὐ λήµψῃ πρόσωπον πτωχοῦ οὐδὲ θαυµάσεις πρόσωπον δυνάστου, ἐν δικαιοσύνῃ
  κρινεῖς τὸν πλησίον σου. <span style="color:#b00e23">(16)</span> οὐ πορεύσῃ
  δόλῳ ἐν τῷ ἔθνει σου, οὐκ ἐπισυστήσῃ ἐφ’ αἷµα τοῦ πλησίον σου· ἐγώ εἰµι
  κύριος ὁ θεὸς ὑµῶν. <span style="color:#b00e23">(17)</span> οὐ µισήσεις τὸν
  ἀδελφόν σου τῇ διανοίᾳ σου, ἐλεγµῷ ἐλέγξεις τὸν πλησίον σου καὶ οὐ λήµψῃ δι’
  αὐτὸν ἁµαρτίαν. <span style="color:#b00e23">(18)</span> καὶ οὐκ ἐκδικᾶταί σου
  ἡ χείρ, καὶ οὐ µηνιεῖς τοῖς υἱοῖς τοῦ λαοῦ σου καὶ ἀγαπήσεις τὸν πλησίον σου
  ὡς σεαυτόν· ἐγώ εἰµι κύριος. <span style="color:#b00e23">(19)</span> Τὸν
  νόµον µου φυλάξεσθε· τὰ κτήνη σου οὐ κατοχεύσεις ἑτεροζύγῳ καὶ τὸν ἀµπελῶνά
  σου οὐ κατασπερεῖς διάφορον καὶ ἱµάτιον ἐκ δύο ὑφασµένον κίβδηλον οὐκ
  ἐπιβαλεῖς σεαυτῷ. <span style="color:#b00e23">(20)</span> Καὶ ἐάν τις κοιµηθῇ
  µετὰ γυναικὸς κοίτην σπέρµατος καὶ αὐτὴ οἰκέτις διαπεφυλαγµένη ἀνθρώπῳ καὶ
  αὐτὴ λύτροις οὐ λελύτρωται ἢ ἐλευθερία οὐκ ἐδόθη αὐτῇ, ἐπισκοπὴ ἔσται αὐτοῖς·
  οὐκ ἀποθανοῦνται, ὅτι οὐκ ἀπηλευθερώθη. <span style=
  "color:#b00e23">(21)</span> καὶ προσάξει τῆς πληµµελείας αὐτοῦ τῷ κυρίῳ παρὰ
  τὴν θύραν τῆς σκηνῆς τοῦ µαρτυρίου κριὸν πληµµελείας· <span style=
  "color:#b00e23">(22)</span> καὶ ἐξιλάσεται περὶ αὐτοῦ ὁ ἱερεὺς ἐν τῷ κριῷ τῆς
  πληµµελείας ἔναντι κυρίου περὶ τῆς ἁµαρτίας, ἧς ἥµαρτεν, καὶ ἀφεθήσεται αὐτῷ
  ἡ ἁµαρτία, ἣν ἥµαρτεν. <span style="color:#b00e23">(23)</span> Ὅταν δὲ
  εἰσέλθητε εἰς τὴν γῆν, ἣν κύριος ὁ θεὸς ὑµῶν δίδωσιν ὑµῖν, καὶ καταφυτεύσετε
  πᾶν ξύλον βρώσιµον καὶ περικαθαριεῖτε τὴν ἀκαθαρσίαν αὐτοῦ· ὁ καρπὸς αὐτοῦ
  τρία ἔτη ἔσται ὑµῖν ἀπερικάθαρτος, οὐ βρωθήσεται· <span style=
  "color:#b00e23">(24)</span> καὶ τῷ ἔτει τῷ τετάρτῳ ἔσται πᾶς ὁ καρπὸς αὐτοῦ
  ἅγιος αἰνετὸς τῷ κυρίῳ· <span style="color:#b00e23">(25)</span> ἐν δὲ τῷ ἔτει
  τῷ πέµπτῳ φάγεσθε τὸν καρπόν, πρόσθεµα ὑµῖν τὰ γενήµατα αὐτοῦ· ἐγώ εἰµι
  κύριος ὁ θεὸς ὑµῶν. <span style="color:#b00e23">(26)</span> Μὴ ἔσθετε ἐπὶ τῶν
  ὀρέων καὶ οὐκ οἰωνιεῖσθε οὐδὲ ὀρνιθοσκοπήσεσθε. <span style=
  "color:#b00e23">(27)</span> οὐ ποιήσετε σισόην ἐκ τῆς κόµης τῆς κεφαλῆς ὑµῶν
  οὐδὲ φθερεῖτε τὴν ὄψιν τοῦ πώγωνος ὑµῶν. <span style=
  "color:#b00e23">(28)</span> καὶ ἐντοµίδας ἐπὶ ψυχῇ οὐ ποιήσετε ἐν τῷ σώµατι
  ὑµῶν καὶ γράµµατα στικτὰ οὐ ποιήσετε ἐν ὑµῖν· ἐγώ εἰµι κύριος ὁ θεὸς ὑµῶν.
  <span style="color:#b00e23">(29)</span> οὐ βεβηλώσεις τὴν θυγατέρα σου
  ἐκπορνεῦσαι αὐτήν, καὶ οὐκ ἐκπορνεύσει ἡ γῆ καὶ ἡ γῆ πλησθήσεται ἀνοµίας.
  <span style="color:#b00e23">(30)</span> Τὰ σάββατά µου φυλάξεσθε καὶ ἀπὸ τῶν
  ἁγίων µου φοβηθήσεσθε· ἐγώ εἰµι κύριος. <span style=
  "color:#b00e23">(31)</span> οὐκ ἐπακολουθήσετε ἐγγαστριµύθοις καὶ τοῖς
  ἐπαοιδοῖς οὐ προσκολληθήσεσθε ἐκµιανθῆναι ἐν αὐτοῖς· ἐγώ εἰµι κύριος ὁ θεὸς
  ὑµῶν. <span style="color:#b00e23">(32)</span> ἀπὸ προσώπου πολιοῦ ἐξαναστήσῃ
  καὶ τιµήσεις πρόσωπον πρεσβυτέρου καὶ φοβηθήσῃ τὸν θεόν σου· ἐγώ εἰµι κύριος
  ὁ θεὸς ὑµῶν. <span style="color:#b00e23">(33)</span> Ἐὰν δέ τις προσέλθῃ
  προσήλυτος ὑµῖν ἐν τῇ γῇ ὑµῶν, οὐ θλίψετε αὐτόν· <span style=
  "color:#b00e23">(34)</span> ὡς ὁ αὐτόχθων ἐν ὑµῖν ἔσται ὁ προσήλυτος ὁ
  προσπορευόµενος πρὸς ὑµᾶς, καὶ ἀγαπήσεις αὐτὸν ὡς σεαυτόν, ὅτι προσήλυτοι
  ἐγενήθητε ἐν γῇ Αἰγύπτῳ· ἐγώ εἰµι κύριος ὁ θεὸς ὑµῶν. <span style=
  "color:#b00e23">(35)</span> οὐ ποιήσετε ἄδικον ἐν κρίσει ἐν µέτροις καὶ ἐν
  σταθµίοις καὶ ἐν ζυγοῖς· <span style="color:#b00e23">(36)</span> ζυγὰ δίκαια
  καὶ στάθµια δίκαια καὶ χοῦς δίκαιος ἔσται ὑµῖν· ἐγώ εἰµι κύριος ὁ θεὸς ὑµῶν ὁ
  ἐξαγαγὼν ὑµᾶς ἐκ γῆς Αἰγύπτου. <span style="color:#b00e23">(37)</span> Καὶ
  φυλάξεσθε πάντα τὸν νόµον µου καὶ πάντα τὰ προστάγµατά µου καὶ ποιήσετε αὐτά·
  ἐγώ εἰµι κύριος ὁ θεὸς ὑµῶν.</p>

  <h3 id="leviticus20">20</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Καὶ τοῖς υἱοῖς Ισραηλ λαλήσεις
  Ἐάν τις ἀπὸ τῶν υἱῶν Ισραηλ ἢ ἀπὸ τῶν προσγεγενηµένων προσηλύτων ἐν Ισραηλ,
  ὃς ἂν δῷ τοῦ σπέρµατος αὐτοῦ ἄρχοντι, θανάτῳ θανατούσθω· τὸ ἔθνος τὸ ἐπὶ τῆς
  γῆς λιθοβολήσουσιν αὐτὸν ἐν λίθοις. <span style="color:#b00e23">(3)</span>
  καὶ ἐγὼ ἐπιστήσω τὸ πρόσωπόν µου ἐπὶ τὸν ἄνθρωπον ἐκεῖνον καὶ ἀπολῶ αὐτὸν ἐκ
  τοῦ λαοῦ αὐτοῦ, ὅτι τοῦ σπέρµατος αὐτοῦ ἔδωκεν ἄρχοντι, ἵνα µιάνῃ τὰ ἅγιά µου
  καὶ βεβηλώσῃ τὸ ὄνοµα τῶν ἡγιασµένων µοι. <span style=
  "color:#b00e23">(4)</span> ἐὰν δὲ ὑπερόψει ὑπερίδωσιν οἱ αὐτόχθονες τῆς γῆς
  τοῖς ὀφθαλµοῖς αὐτῶν ἀπὸ τοῦ ἀνθρώπου ἐκείνου ἐν τῷ δοῦναι αὐτὸν τοῦ
  σπέρµατος αὐτοῦ ἄρχοντι τοῦ µὴ ἀποκτεῖναι αὐτόν, <span style=
  "color:#b00e23">(5)</span> καὶ ἐπιστήσω τὸ πρόσωπόν µου ἐπὶ τὸν ἄνθρωπον
  ἐκεῖνον καὶ τὴν συγγένειαν αὐτοῦ καὶ ἀπολῶ αὐτὸν καὶ πάντας τοὺς ὁµονοοῦντας
  αὐτῷ ὥστε ἐκπορνεύειν αὐτὸν εἰς τοὺς ἄρχοντας ἐκ τοῦ λαοῦ αὐτῶν. <span style=
  "color:#b00e23">(6)</span> καὶ ψυχή, ἣ ἐὰν ἐπακολουθήσῃ ἐγγαστριµύθοις ἢ
  ἐπαοιδοῖς ὥστε ἐκπορνεῦσαι ὀπίσω αὐτῶν, ἐπιστήσω τὸ πρόσωπόν µου ἐπὶ τὴν
  ψυχὴν ἐκείνην καὶ ἀπολῶ αὐτὴν ἐκ τοῦ λαοῦ αὐτῆς. <span style=
  "color:#b00e23">(7)</span> καὶ ἔσεσθε ἅγιοι, ὅτι ἅγιος ἐγὼ κύριος ὁ θεὸς
  ὑµῶν· <span style="color:#b00e23">(8)</span> καὶ φυλάξεσθε τὰ προστάγµατά µου
  καὶ ποιήσετε αὐτά· ἐγὼ κύριος ὁ ἁγιάζων ὑµᾶς. <span style=
  "color:#b00e23">(9)</span> ἄνθρωπος ἄνθρωπος, ὃς ἂν κακῶς εἴπῃ τὸν πατέρα
  αὐτοῦ ἢ τὴν µητέρα αὐτοῦ, θανάτῳ θανατούσθω· πατέρα αὐτοῦ ἢ µητέρα αὐτοῦ
  κακῶς εἶπεν, ἔνοχος ἔσται. <span style="color:#b00e23">(10)</span> ἄνθρωπος,
  ὃς ἂν µοιχεύσηται γυναῖκα ἀνδρὸς ἢ ὃς ἂν µοιχεύσηται γυναῖκα τοῦ πλησίον,
  θανάτῳ θανατούσθωσαν ὁ µοιχεύων καὶ ἡ µοιχευοµένη. <span style=
  "color:#b00e23">(11)</span> ἐάν τις κοιµηθῇ µετὰ γυναικὸς τοῦ πατρὸς αὐτοῦ,
  ἀσχηµοσύνην τοῦ πατρὸς αὐτοῦ ἀπεκάλυψεν, θανάτῳ θανατούσθωσαν ἀµφότεροι,
  ἔνοχοί εἰσιν. <span style="color:#b00e23">(12)</span> καὶ ἐάν τις κοιµηθῇ
  µετὰ νύµφης αὐτοῦ, θανάτῳ θανατούσθωσαν ἀµφότεροι· ἠσεβήκασιν γάρ, ἔνοχοί
  εἰσιν. <span style="color:#b00e23">(13)</span> καὶ ὃς ἂν κοιµηθῇ µετὰ ἄρσενος
  κοίτην γυναικός, βδέλυγµα ἐποίησαν ἀµφότεροι· θανατούσθωσαν, ἔνοχοί εἰσιν.
  <span style="color:#b00e23">(14)</span> ὃς ἐὰν λάβῃ γυναῖκα καὶ τὴν µητέρα
  αὐτῆς, ἀνόµηµά ἐστιν· ἐν πυρὶ κατακαύσουσιν αὐτὸν καὶ αὐτάς, καὶ οὐκ ἔσται
  ἀνοµία ἐν ὑµῖν. <span style="color:#b00e23">(15)</span> καὶ ὃς ἂν δῷ
  κοιτασίαν αὐτοῦ ἐν τετράποδι, θανάτῳ θανατούσθω, καὶ τὸ τετράπουν
  ἀποκτενεῖτε. <span style="color:#b00e23">(16)</span> καὶ γυνή, ἥτις
  προσελεύσεται πρὸς πᾶν κτῆνος βιβασθῆναι αὐτὴν ὑπ’ αὐτοῦ, ἀποκτενεῖτε τὴν
  γυναῖκα καὶ τὸ κτῆνος· θανάτῳ θανατούσθωσαν, ἔνοχοί εἰσιν. <span style=
  "color:#b00e23">(17)</span> ὃς ἐὰν λάβῃ τὴν ἀδελφὴν αὐτοῦ ἐκ πατρὸς αὐτοῦ ἢ
  ἐκ µητρὸς αὐτοῦ καὶ ἴδῃ τὴν ἀσχηµοσύνην αὐτῆς καὶ αὕτη ἴδῃ τὴν ἀσχηµοσύνην
  αὐτοῦ, ὄνειδός ἐστιν, ἐξολεθρευθήσονται ἐνώπιον υἱῶν γένους αὐτῶν·
  ἀσχηµοσύνην ἀδελφῆς αὐτοῦ ἀπεκάλυψεν, ἁµαρτίαν κοµιοῦνται. <span style=
  "color:#b00e23">(18)</span> καὶ ἀνήρ, ὃς ἂν κοιµηθῇ µετὰ γυναικὸς
  ἀποκαθηµένης καὶ ἀποκαλύψῃ τὴν ἀσχηµοσύνην αὐτῆς, τὴν πηγὴν αὐτῆς ἀπεκάλυψεν,
  καὶ αὕτη ἀπεκάλυψεν τὴν ῥύσιν τοῦ αἵµατος αὐτῆς· ἐξολεθρευθήσονται ἀµφότεροι
  ἐκ τοῦ γένους αὐτῶν. <span style="color:#b00e23">(19)</span> καὶ ἀσχηµοσύνην
  ἀδελφῆς πατρός σου καὶ ἀδελφῆς µητρός σου οὐκ ἀποκαλύψεις· τὴν γὰρ οἰκειότητα
  ἀπεκάλυψεν, ἁµαρτίαν ἀποίσονται. <span style="color:#b00e23">(20)</span> ὃς
  ἂν κοιµηθῇ µετὰ τῆς συγγενοῦς αὐτοῦ, ἀσχηµοσύνην τῆς συγγενείας αὐτοῦ
  ἀπεκάλυψεν· ἄτεκνοι ἀποθανοῦνται. <span style="color:#b00e23">(21)</span> ὃς
  ἂν λάβῃ τὴν γυναῖκα τοῦ ἀδελφοῦ αὐτοῦ, ἀκαθαρσία ἐστίν· ἀσχηµοσύνην τοῦ
  ἀδελφοῦ αὐτοῦ ἀπεκάλυψεν, ἄτεκνοι ἀποθανοῦνται. <span style=
  "color:#b00e23">(22)</span> Καὶ φυλάξασθε πάντα τὰ προστάγµατά µου καὶ τὰ
  κρίµατά µου καὶ ποιήσετε αὐτά, καὶ οὐ µὴ προσοχθίσῃ ὑµῖν ἡ γῆ, εἰς ἣν ἐγὼ
  εἰσάγω ὑµᾶς ἐκεῖ κατοικεῖν ἐπ’ αὐτῆς. <span style="color:#b00e23">(23)</span>
  καὶ οὐχὶ πορεύεσθε τοῖς νοµίµοις τῶν ἐθνῶν, οὓς ἐξαποστέλλω ἀφ’ ὑµῶν· ὅτι
  ταῦτα πάντα ἐποίησαν, καὶ ἐβδελυξάµην αὐτούς. <span style=
  "color:#b00e23">(24)</span> καὶ εἶπα ὑµῖν Ὑµεῖς κληρονοµήσατε τὴν γῆν αὐτῶν,
  καὶ ἐγὼ δώσω ὑµῖν αὐτὴν ἐν κτήσει, γῆν ῥέουσαν γάλα καὶ µέλι· ἐγὼ κύριος ὁ
  θεὸς ὑµῶν, ὃς διώρισα ὑµᾶς ἀπὸ πάντων τῶν ἐθνῶν. <span style=
  "color:#b00e23">(25)</span> καὶ ἀφοριεῖτε αὐτοὺς ἀνὰ µέσον τῶν κτηνῶν τῶν
  καθαρῶν καὶ ἀνὰ µέσον τῶν κτηνῶν τῶν ἀκαθάρτων καὶ ἀνὰ µέσον τῶν πετεινῶν τῶν
  καθαρῶν καὶ τῶν ἀκαθάρτων καὶ οὐ βδελύξετε τὰς ψυχὰς ὑµῶν ἐν τοῖς κτήνεσιν
  καὶ ἐν τοῖς πετεινοῖς καὶ ἐν πᾶσιν τοῖς ἑρπετοῖς τῆς γῆς, ἃ ἐγὼ ἀφώρισα ὑµῖν
  ἐν ἀκαθαρσίᾳ. <span style="color:#b00e23">(26)</span> καὶ ἔσεσθέ µοι ἅγιοι,
  ὅτι ἐγὼ ἅγιος κύριος ὁ θεὸς ὑµῶν ὁ ἀφορίσας ὑµᾶς ἀπὸ πάντων τῶν ἐθνῶν εἶναι
  ἐµοί. <span style="color:#b00e23">(27)</span> Καὶ ἀνὴρ ἢ γυνή, ὃς ἂν γένηται
  αὐτῶν ἐγγαστρίµυθος ἢ ἐπαοιδός, θανάτῳ θανατούσθωσαν ἀµφότεροι· λίθοις
  λιθοβολήσατε αὐτούς, ἔνοχοί εἰσιν.</p>

  <h3 id="leviticus21">21</h3>

  <p><span style="color:#b00e23">(1)</span> Καὶ εἶπεν κύριος πρὸς Μωυσῆν λέγων
  Εἰπὸν τοῖς ἱερεῦσιν τοῖς υἱοῖς Ααρων καὶ ἐρεῖς πρὸς αὐτούς Ἐν ταῖς ψυχαῖς οὐ
  µιανθήσονται ἐν τῷ ἔθνει αὐτῶν <span style="color:#b00e23">(2)</span> ἀλλ’ ἢ
  ἐν τῷ οἰκείῳ τῷ ἔγγιστα αὐτῶν, ἐπὶ πατρὶ καὶ µητρὶ καὶ υἱοῖς καὶ θυγατράσιν,
  ἐπ’ ἀδελφῷ <span style="color:#b00e23">(3)</span> καὶ ἐπ’ ἀδελφῇ παρθένῳ τῇ
  ἐγγιζούσῃ αὐτῷ τῇ µὴ ἐκδεδοµένῃ ἀνδρί, ἐπὶ τούτοις µιανθήσεται. <span style=
  "color:#b00e23">(4)</span> οὐ µιανθήσεται ἐξάπινα ἐν τῷ λαῷ αὐτοῦ εἰς
  βεβήλωσιν αὐτοῦ. <span style="color:#b00e23">(5)</span> καὶ φαλάκρωµα οὐ
  ξυρηθήσεσθε τὴν κεφαλὴν ἐπὶ νεκρῷ καὶ τὴν ὄψιν τοῦ πώγωνος οὐ ξυρήσονται καὶ
  ἐπὶ τὰς σάρκας αὐτῶν οὐ κατατεµοῦσιν ἐντοµίδας. <span style=
  "color:#b00e23">(6)</span> ἅγιοι ἔσονται τῷ θεῷ αὐτῶν καὶ οὐ βεβηλώσουσιν τὸ
  ὄνοµα τοῦ θεοῦ αὐτῶν· τὰς γὰρ θυσίας κυρίου δῶρα τοῦ θεοῦ αὐτῶν αὐτοὶ
  προσφέρουσιν καὶ ἔσονται ἅγιοι. <span style="color:#b00e23">(7)</span>
  γυναῖκα πόρνην καὶ βεβηλωµένην οὐ λήµψονται καὶ γυναῖκα ἐκβεβληµένην ἀπὸ
  ἀνδρὸς αὐτῆς· ἅγιός ἐστιν τῷ κυρίῳ θεῷ αὐτοῦ. <span style=
  "color:#b00e23">(8)</span> καὶ ἁγιάσει αὐτόν, τὰ δῶρα κυρίου τοῦ θεοῦ ὑµῶν
  οὗτος προσφέρει· ἅγιος ἔσται, ὅτι ἅγιος ἐγὼ κύριος ὁ ἁγιάζων αὐτούς.
  <span style="color:#b00e23">(9)</span> καὶ θυγάτηρ ἀνθρώπου ἱερέως ἐὰν
  βεβηλωθῇ τοῦ ἐκπορνεῦσαι, τὸ ὄνοµα τοῦ πατρὸς αὐτῆς αὐτὴ βεβηλοῖ· ἐπὶ πυρὸς
  κατακαυθήσεται. <span style="color:#b00e23">(10)</span> Καὶ ὁ ἱερεὺς ὁ µέγας
  ἀπὸ τῶν ἀδελφῶν αὐτοῦ, τοῦ ἐπικεχυµένου ἐπὶ τὴν κεφαλὴν τοῦ ἐλαίου τοῦ
  χριστοῦ καὶ τετελειωµένου ἐνδύσασθαι τὰ ἱµάτια, τὴν κεφαλὴν οὐκ ἀποκιδαρώσει
  καὶ τὰ ἱµάτια οὐ διαρρήξει <span style="color:#b00e23">(11)</span> καὶ ἐπὶ
  πάσῃ ψυχῇ τετελευτηκυίᾳ οὐκ εἰσελεύσεται, ἐπὶ πατρὶ αὐτοῦ οὐδὲ ἐπὶ µητρὶ
  αὐτοῦ οὐ µιανθήσεται· <span style="color:#b00e23">(12)</span> καὶ ἐκ τῶν
  ἁγίων οὐκ ἐξελεύσεται καὶ οὐ βεβηλώσει τὸ ἡγιασµένον τοῦ θεοῦ αὐτοῦ, ὅτι τὸ
  ἅγιον ἔλαιον τὸ χριστὸν τοῦ θεοῦ ἐπ’ αὐτῷ· ἐγὼ κύριος. <span style=
  "color:#b00e23">(13)</span> οὗτος γυναῖκα παρθένον ἐκ τοῦ γένους αὐτοῦ
  λήµψεται· <span style="color:#b00e23">(14)</span> χήραν δὲ καὶ ἐκβεβληµένην
  καὶ βεβηλωµένην καὶ πόρνην, ταύτας οὐ λήµψεται, ἀλλ’ ἢ παρθένον ἐκ τοῦ γένους
  αὐτοῦ λήµψεται γυναῖκα· <span style="color:#b00e23">(15)</span> καὶ οὐ
  βεβηλώσει τὸ σπέρµα αὐτοῦ ἐν τῷ λαῷ αὐτοῦ· ἐγὼ κύριος ὁ ἁγιάζων αὐτόν.
  <span style="color:#b00e23">(16)</span> Καὶ ἐλάλησεν κύριος πρὸς Μωυσῆν λέγων
  <span style="color:#b00e23">(17)</span> Εἰπὸν Ααρων Ἄνθρωπος ἐκ τοῦ γένους
  σου εἰς τὰς γενεὰς ὑµῶν, τίνι ἐὰν ᾖ ἐν αὐτῷ µῶµος, οὐ προσελεύσεται
  προσφέρειν τὰ δῶρα τοῦ θεοῦ αὐτοῦ. <span style="color:#b00e23">(18)</span>
  πᾶς ἄνθρωπος, ᾧ ἂν ᾖ ἐν αὐτῷ µῶµος, οὐ προσελεύσεται, ἄνθρωπος χωλὸς ἢ τυφλὸς
  ἢ κολοβόριν ἢ ὠτότµητος <span style="color:#b00e23">(19)</span> ἢ ἄνθρωπος, ᾧ
  ἐστιν ἐν αὐτῷ σύντριµµα χειρὸς ἢ σύντριµµα ποδός, <span style=
  "color:#b00e23">(20)</span> ἢ κυρτὸς ἢ ἔφηλος ἢ πτίλος τοὺς ὀφθαλµοὺς ἢ
  ἄνθρωπος, ᾧ ἂν ᾖ ἐν αὐτῷ ψώρα ἀγρία ἢ λειχήν, ἢ µόνορχις, <span style=
  "color:#b00e23">(21)</span> πᾶς, ᾧ ἐστιν ἐν αὐτῷ µῶµος, ἐκ τοῦ σπέρµατος
  Ααρων τοῦ ἱερέως, οὐκ ἐγγιεῖ τοῦ προσενεγκεῖν τὰς θυσίας τῷ θεῷ σου· ὅτι
  µῶµος ἐν αὐτῷ, τὰ δῶρα τοῦ θεοῦ οὐ προσελεύσεται προσενεγκεῖν. <span style=
  "color:#b00e23">(22)</span> τὰ δῶρα τοῦ θεοῦ τὰ ἅγια τῶν ἁγίων καὶ ἀπὸ τῶν
  ἁγίων φάγεται· <span style="color:#b00e23">(23)</span> πλὴν πρὸς τὸ
  καταπέτασµα οὐ προσελεύσεται καὶ πρὸς τὸ θυσιαστήριον οὐκ ἐγγιεῖ, ὅτι µῶµον
  ἔχει· καὶ οὐ βεβηλώσει τὸ ἅγιον τοῦ θεοῦ αὐτοῦ, ὅτι ἐγώ εἰµι κύριος ὁ ἁγιάζων
  αὐτούς. <span style="color:#b00e23">(24)</span> καὶ ἐλάλησεν Μωυσῆς πρὸς
  Ααρων καὶ τοὺς υἱοὺς αὐτοῦ καὶ πρὸς πάντας υἱοὺς Ισραηλ.</p>

  <h3 id="leviticus22">22</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Εἰπὸν Ααρων καὶ τοῖς υἱοῖς αὐτοῦ
  καὶ προσεχέτωσαν ἀπὸ τῶν ἁγίων τῶν υἱῶν Ισραηλ καὶ οὐ βεβηλώσουσιν τὸ ὄνοµα
  τὸ ἅγιόν µου, ὅσα αὐτοὶ ἁγιάζουσίν µοι· ἐγὼ κύριος. <span style=
  "color:#b00e23">(3)</span> εἰπὸν αὐτοῖς Εἰς τὰς γενεὰς ὑµῶν πᾶς ἄνθρωπος, ὃς
  ἂν προσέλθῃ ἀπὸ παντὸς τοῦ σπέρµατος ὑµῶν πρὸς τὰ ἅγια, ὅσα ἂν ἁγιάζωσιν οἱ
  υἱοὶ Ισραηλ τῷ κυρίῳ, καὶ ἡ ἀκαθαρσία αὐτοῦ ἐπ’ αὐτῷ, ἐξολεθρευθήσεται ἡ ψυχὴ
  ἐκείνη ἀπ’ ἐµοῦ· ἐγὼ κύριος ὁ θεὸς ὑµῶν. <span style=
  "color:#b00e23">(4)</span> καὶ ἄνθρωπος ἐκ τοῦ σπέρµατος Ααρων τοῦ ἱερέως καὶ
  οὗτος λεπρᾷ ἢ γονορρυής, τῶν ἁγίων οὐκ ἔδεται, ἕως ἂν καθαρισθῇ· καὶ ὁ
  ἁπτόµενος πάσης ἀκαθαρσίας ψυχῆς ἢ ἄνθρωπος, ᾧ ἂν ἐξέλθῃ ἐξ αὐτοῦ κοίτη
  σπέρµατος, <span style="color:#b00e23">(5)</span> ἢ ὅστις ἂν ἅψηται παντὸς
  ἑρπετοῦ ἀκαθάρτου, ὃ µιανεῖ αὐτόν, ἢ ἐπ’ ἀνθρώπῳ, ἐν ᾧ µιανεῖ αὐτὸν κατὰ
  πᾶσαν ἀκαθαρσίαν αὐτοῦ, <span style="color:#b00e23">(6)</span> ψυχή, ἥτις ἂν
  ἅψηται αὐτῶν, ἀκάθαρτος ἔσται ἕως ἑσπέρας· οὐκ ἔδεται ἀπὸ τῶν ἁγίων, ἐὰν µὴ
  λούσηται τὸ σῶµα αὐτοῦ ὕδατι· <span style="color:#b00e23">(7)</span> καὶ δύῃ
  ὁ ἥλιος, καὶ καθαρὸς ἔσται καὶ τότε φάγεται τῶν ἁγίων, ὅτι ἄρτος ἐστὶν αὐτοῦ.
  <span style="color:#b00e23">(8)</span> θνησιµαῖον καὶ θηριάλωτον οὐ φάγεται
  µιανθῆναι αὐτὸν ἐν αὐτοῖς· ἐγὼ κύριος. <span style="color:#b00e23">(9)</span>
  καὶ φυλάξονται τὰ φυλάγµατά µου, ἵνα µὴ λάβωσιν δι’ αὐτὰ ἁµαρτίαν καὶ
  ἀποθάνωσιν δι’ αὐτά, ἐὰν βεβηλώσωσιν αὐτά· ἐγὼ κύριος ὁ θεὸς ὁ ἁγιάζων
  αὐτούς. — <span style="color:#b00e23">(10)</span> καὶ πᾶς ἀλλογενὴς οὐ
  φάγεται ἅγια· πάροικος ἱερέως ἢ µισθωτὸς οὐ φάγεται ἅγια. <span style=
  "color:#b00e23">(11)</span> ἐὰν δὲ ἱερεὺς κτήσηται ψυχὴν ἔγκτητον ἀργυρίου,
  οὗτος φάγεται ἐκ τῶν ἄρτων αὐτοῦ· καὶ οἱ οἰκογενεῖς αὐτοῦ, καὶ οὗτοι φάγονται
  τῶν ἄρτων αὐτοῦ. <span style="color:#b00e23">(12)</span> καὶ θυγάτηρ ἀνθρώπου
  ἱερέως ἐὰν γένηται ἀνδρὶ ἀλλογενεῖ, αὐτὴ τῶν ἀπαρχῶν τῶν ἁγίων οὐ φάγεται.
  <span style="color:#b00e23">(13)</span> καὶ θυγάτηρ ἱερέως ἐὰν γένηται χήρα ἢ
  ἐκβεβληµένη, σπέρµα δὲ µὴ ἦν αὐτῇ, ἐπαναστρέψει ἐπὶ τὸν οἶκον τὸν πατρικὸν
  κατὰ τὴν νεότητα αὐτῆς· ἀπὸ τῶν ἄρτων τοῦ πατρὸς αὐτῆς φάγεται. καὶ πᾶς
  ἀλλογενὴς οὐ φάγεται ἀπ’ αὐτῶν. <span style="color:#b00e23">(14)</span> καὶ
  ἄνθρωπος, ὃς ἂν φάγῃ ἅγια κατὰ ἄγνοιαν, καὶ προσθήσει τὸ ἐπίπεµπτον αὐτοῦ ἐπ’
  αὐτὸ καὶ δώσει τῷ ἱερεῖ τὸ ἅγιον. <span style="color:#b00e23">(15)</span> καὶ
  οὐ βεβηλώσουσιν τὰ ἅγια τῶν υἱῶν Ισραηλ, ἃ αὐτοὶ ἀφαιροῦσιν τῷ κυρίῳ,
  <span style="color:#b00e23">(16)</span> καὶ ἐπάξουσιν ἐφ’ ἑαυτοὺς ἀνοµίαν
  πληµµελείας ἐν τῷ ἐσθίειν αὐτοὺς τὰ ἅγια αὐτῶν· ὅτι ἐγὼ κύριος ὁ ἁγιάζων
  αὐτούς. <span style="color:#b00e23">(17)</span> Καὶ ἐλάλησεν κύριος πρὸς
  Μωυσῆν λέγων <span style="color:#b00e23">(18)</span> Λάλησον Ααρων καὶ τοῖς
  υἱοῖς αὐτοῦ καὶ πάσῃ συναγωγῇ Ισραηλ καὶ ἐρεῖς πρὸς αὐτούς Ἄνθρωπος ἄνθρωπος
  ἀπὸ τῶν υἱῶν Ισραηλ ἢ τῶν υἱῶν τῶν προσηλύτων τῶν προσκειµένων πρὸς αὐτοὺς ἐν
  Ισραηλ, ὃς ἂν προσενέγκῃ τὰ δῶρα αὐτοῦ κατὰ πᾶσαν ὁµολογίαν αὐτῶν ἢ κατὰ
  πᾶσαν αἵρεσιν αὐτῶν, ὅσα ἂν προσενέγκωσιν τῷ θεῷ εἰς ὁλοκαύτωµα, <span style=
  "color:#b00e23">(19)</span> δεκτὰ ὑµῖν ἄµωµα ἄρσενα ἐκ τῶν βουκολίων καὶ ἐκ
  τῶν προβάτων καὶ ἐκ τῶν αἰγῶν. <span style="color:#b00e23">(20)</span> πάντα,
  ὅσα ἂν ἔχῃ µῶµον ἐν αὐτῷ, οὐ προσάξουσιν κυρίῳ, διότι οὐ δεκτὸν ἔσται ὑµῖν.
  <span style="color:#b00e23">(21)</span> καὶ ἄνθρωπος, ὃς ἂν προσενέγκῃ θυσίαν
  σωτηρίου τῷ κυρίῳ διαστείλας εὐχὴν κατὰ αἵρεσιν ἢ ἐν ταῖς ἑορταῖς ὑµῶν ἐκ τῶν
  βουκολίων ἢ ἐκ τῶν προβάτων, ἄµωµον ἔσται εἰς δεκτόν, πᾶς µῶµος οὐκ ἔσται ἐν
  αὐτῷ. <span style="color:#b00e23">(22)</span> τυφλὸν ἢ συντετριµµένον ἢ
  γλωσσότµητον ἢ µυρµηκιῶντα ἢ ψωραγριῶντα ἢ λειχῆνας ἔχοντα, οὐ προσάξουσιν
  ταῦτα τῷ κυρίῳ, καὶ εἰς κάρπωσιν οὐ δώσετε ἀπ’ αὐτῶν ἐπὶ τὸ θυσιαστήριον τῷ
  κυρίῳ. <span style="color:#b00e23">(23)</span> καὶ µόσχον ἢ πρόβατον
  ὠτότµητον ἢ κολοβόκερκον, σφάγια ποιήσεις αὐτὰ σεαυτῷ, εἰς δὲ εὐχήν σου οὐ
  δεχθήσεται. <span style="color:#b00e23">(24)</span> θλαδίαν καὶ ἐκτεθλιµµένον
  καὶ ἐκτοµίαν καὶ ἀπεσπασµένον, οὐ προσάξεις αὐτὰ τῷ κυρίῳ καὶ ἐπὶ τῆς γῆς
  ὑµῶν οὐ ποιήσετε. <span style="color:#b00e23">(25)</span> καὶ ἐκ χειρὸς
  ἀλλογενοῦς οὐ προσοίσετε τὰ δῶρα τοῦ θεοῦ ὑµῶν ἀπὸ πάντων τούτων, ὅτι
  φθάρµατά ἐστιν ἐν αὐτοῖς, µῶµος ἐν αὐτοῖς, οὐ δεχθήσεται ταῦτα ὑµῖν.
  <span style="color:#b00e23">(26)</span> Καὶ ἐλάλησεν κύριος πρὸς Μωυσῆν λέγων
  <span style="color:#b00e23">(27)</span> Μόσχον ἢ πρόβατον ἢ αἶγα, ὡς ἂν
  τεχθῇ, καὶ ἔσται ἑπτὰ ἡµέρας ὑπὸ τὴν µητέρα, τῇ δὲ ἡµέρᾳ τῇ ὀγδόῃ καὶ
  ἐπέκεινα δεχθήσεται εἰς δῶρα, κάρπωµα κυρίῳ. <span style=
  "color:#b00e23">(28)</span> καὶ µόσχον ἢ πρόβατον, αὐτὴν καὶ τὰ παιδία αὐτῆς
  οὐ σφάξεις ἐν ἡµέρᾳ µιᾷ. <span style="color:#b00e23">(29)</span> ἐὰν δὲ θύσῃς
  θυσίαν εὐχὴν χαρµοσύνης κυρίῳ, εἰς δεκτὸν ὑµῖν θύσετε αὐτό· <span style=
  "color:#b00e23">(30)</span> αὐτῇ τῇ ἡµέρᾳ ἐκείνῃ βρωθήσεται, οὐκ ἀπολείψετε
  ἀπὸ τῶν κρεῶν εἰς τὸ πρωί· ἐγώ εἰµι κύριος. <span style=
  "color:#b00e23">(31)</span> Καὶ φυλάξετε τὰς ἐντολάς µου καὶ ποιήσετε αὐτάς.
  <span style="color:#b00e23">(32)</span> καὶ οὐ βεβηλώσετε τὸ ὄνοµα τοῦ ἁγίου,
  καὶ ἁγιασθήσοµαι ἐν µέσῳ τῶν υἱῶν Ισραηλ· ἐγὼ κύριος ὁ ἁγιάζων ὑµᾶς
  <span style="color:#b00e23">(33)</span> ὁ ἐξαγαγὼν ὑµᾶς ἐκ γῆς Αἰγύπτου ὥστε
  εἶναι ὑµῶν θεός, ἐγὼ κύριος.</p>

  <h3 id="leviticus23">23</h3>

  <p><span style="color:#b00e23">(1)</span> Καὶ εἶπεν κύριος πρὸς Μωυσῆν λέγων
  <span style="color:#b00e23">(2)</span> Λάλησον τοῖς υἱοῖς Ισραηλ καὶ ἐρεῖς
  πρὸς αὐτούς Αἱ ἑορταὶ κυρίου, ἃς καλέσετε αὐτὰς κλητὰς ἁγίας, αὗταί εἰσιν
  ἑορταί µου. — <span style="color:#b00e23">(3)</span> ἓξ ἡµέρας ποιήσεις ἔργα,
  καὶ τῇ ἡµέρᾳ τῇ ἑβδόµῃ σάββατα ἀνάπαυσις κλητὴ ἁγία τῷ κυρίῳ· πᾶν ἔργον οὐ
  ποιήσεις· σάββατά ἐστιν τῷ κυρίῳ ἐν πάσῃ κατοικίᾳ ὑµῶν. <span style=
  "color:#b00e23">(4)</span> Αὗται αἱ ἑορταὶ τῷ κυρίῳ, κληταὶ ἅγιαι, ἃς
  καλέσετε αὐτὰς ἐν τοῖς καιροῖς αὐτῶν. <span style="color:#b00e23">(5)</span>
  ἐν τῷ πρώτῳ µηνὶ ἐν τῇ τεσσαρεσκαιδεκάτῃ ἡµέρᾳ τοῦ µηνὸς ἀνὰ µέσον τῶν
  ἑσπερινῶν πασχα τῷ κυρίῳ. <span style="color:#b00e23">(6)</span> καὶ ἐν τῇ
  πεντεκαιδεκάτῃ ἡµέρᾳ τοῦ µηνὸς τούτου ἑορτὴ τῶν ἀζύµων τῷ κυρίῳ· ἑπτὰ ἡµέρας
  ἄζυµα ἔδεσθε. <span style="color:#b00e23">(7)</span> καὶ ἡ ἡµέρα ἡ πρώτη
  κλητὴ ἁγία ἔσται ὑµῖν, πᾶν ἔργον λατρευτὸν οὐ ποιήσετε· <span style=
  "color:#b00e23">(8)</span> καὶ προσάξετε ὁλοκαυτώµατα τῷ κυρίῳ ἑπτὰ ἡµέρας·
  καὶ ἡ ἑβδόµη ἡµέρα κλητὴ ἁγία ἔσται ὑµῖν, πᾶν ἔργον λατρευτὸν οὐ ποιήσετε.
  <span style="color:#b00e23">(9)</span> Καὶ ἐλάλησεν κύριος πρὸς Μωυσῆν λέγων
  <span style="color:#b00e23">(10)</span> Εἰπὸν τοῖς υἱοῖς Ισραηλ καὶ ἐρεῖς
  πρὸς αὐτούς Ὅταν εἰσέλθητε εἰς τὴν γῆν, ἣν ἐγὼ δίδωµι ὑµῖν, καὶ θερίζητε τὸν
  θερισµὸν αὐτῆς, καὶ οἴσετε δράγµα ἀπαρχὴν τοῦ θερισµοῦ ὑµῶν πρὸς τὸν ἱερέα·
  <span style="color:#b00e23">(11)</span> καὶ ἀνοίσει τὸ δράγµα ἔναντι κυρίου
  δεκτὸν ὑµῖν, τῇ ἐπαύριον τῆς πρώτης ἀνοίσει αὐτὸ ὁ ἱερεύς. <span style=
  "color:#b00e23">(12)</span> καὶ ποιήσετε ἐν τῇ ἡµέρᾳ, ἐν ᾗ ἂν φέρητε τὸ
  δράγµα, πρόβατον ἄµωµον ἐνιαύσιον εἰς ὁλοκαύτωµα τῷ κυρίῳ <span style=
  "color:#b00e23">(13)</span> καὶ τὴν θυσίαν αὐτοῦ δύο δέκατα σεµιδάλεως
  ἀναπεποιηµένης ἐν ἐλαίῳ — θυσία τῷ κυρίῳ, ὀσµὴ εὐωδίας κυρίῳ — καὶ σπονδὴν
  αὐτοῦ τὸ τέταρτον τοῦ ιν οἴνου. <span style="color:#b00e23">(14)</span> καὶ
  ἄρτον καὶ πεφρυγµένα χῖδρα νέα οὐ φάγεσθε ἕως εἰς αὐτὴν τὴν ἡµέραν ταύτην,
  ἕως ἂν προσενέγκητε ὑµεῖς τὰ δῶρα τῷ θεῷ ὑµῶν· νόµιµον αἰώνιον εἰς τὰς γενεὰς
  ὑµῶν ἐν πάσῃ κατοικίᾳ ὑµῶν. <span style="color:#b00e23">(15)</span> Καὶ
  ἀριθµήσετε ὑµεῖς ἀπὸ τῆς ἐπαύριον τῶν σαββάτων, ἀπὸ τῆς ἡµέρας, ἧς ἂν
  προσενέγκητε τὸ δράγµα τοῦ ἐπιθέµατος, ἑπτὰ ἑβδοµάδας ὁλοκλήρους·
  <span style="color:#b00e23">(16)</span> ἕως τῆς ἐπαύριον τῆς ἐσχάτης
  ἑβδοµάδος ἀριθµήσετε πεντήκοντα ἡµέρας καὶ προσοίσετε θυσίαν νέαν τῷ κυρίῳ.
  <span style="color:#b00e23">(17)</span> ἀπὸ τῆς κατοικίας ὑµῶν προσοίσετε
  ἄρτους ἐπίθεµα, δύο ἄρτους· ἐκ δύο δεκάτων σεµιδάλεως ἔσονται, ἐζυµωµένοι
  πεφθήσονται πρωτογενηµάτων τῷ κυρίῳ. <span style="color:#b00e23">(18)</span>
  καὶ προσάξετε µετὰ τῶν ἄρτων ἑπτὰ ἀµνοὺς ἀµώµους ἐνιαυσίους καὶ µόσχον ἕνα ἐκ
  βουκολίου καὶ κριοὺς δύο ἀµώµους — ἔσονται ὁλοκαύτωµα τῷ κυρίῳ— καὶ αἱ θυσίαι
  αὐτῶν καὶ αἱ σπονδαὶ αὐτῶν, θυσίαν ὀσµὴν εὐωδίας τῷ κυρίῳ. <span style=
  "color:#b00e23">(19)</span> καὶ ποιήσουσιν χίµαρον ἐξ αἰγῶν ἕνα περὶ ἁµαρτίας
  καὶ δύο ἀµνοὺς ἐνιαυσίους εἰς θυσίαν σωτηρίου µετὰ τῶν ἄρτων τοῦ
  πρωτογενήµατος· <span style="color:#b00e23">(20)</span> καὶ ἐπιθήσει αὐτὰ ὁ
  ἱερεὺς µετὰ τῶν ἄρτων τοῦ πρωτογενήµατος ἐπίθεµα ἔναντι κυρίου µετὰ τῶν δύο
  ἀµνῶν· ἅγια ἔσονται τῷ κυρίῳ, τῷ ἱερεῖ τῷ προσφέροντι αὐτὰ αὐτῷ ἔσται.
  <span style="color:#b00e23">(21)</span> καὶ καλέσετε ταύτην τὴν ἡµέραν
  κλητήν· ἁγία ἔσται ὑµῖν, πᾶν ἔργον λατρευτὸν οὐ ποιήσετε ἐν αὐτῇ· νόµιµον
  αἰώνιον εἰς τὰς γενεὰς ὑµῶν ἐν πάσῃ τῇ κατοικίᾳ ὑµῶν. — <span style=
  "color:#b00e23">(22)</span> καὶ ὅταν θερίζητε τὸν θερισµὸν τῆς γῆς ὑµῶν, οὐ
  συντελέσετε τὸ λοιπὸν τοῦ θερισµοῦ τοῦ ἀγροῦ σου ἐν τῷ θερίζειν σε καὶ τὰ
  ἀποπίπτοντα τοῦ θερισµοῦ σου οὐ συλλέξεις, τῷ πτωχῷ καὶ τῷ προσηλύτῳ ὑπολείψῃ
  αὐτά· ἐγὼ κύριος ὁ θεὸς ὑµῶν. <span style="color:#b00e23">(23)</span> Καὶ
  ἐλάλησεν κύριος πρὸς Μωυσῆν λέγων <span style="color:#b00e23">(24)</span>
  Λάλησον τοῖς υἱοῖς Ισραηλ λέγων Τοῦ µηνὸς τοῦ ἑβδόµου µιᾷ τοῦ µηνὸς ἔσται
  ὑµῖν ἀνάπαυσις, µνηµόσυνον σαλπίγγων, κλητὴ ἁγία ἔσται ὑµῖν· <span style=
  "color:#b00e23">(25)</span> πᾶν ἔργον λατρευτὸν οὐ ποιήσετε καὶ προσάξετε
  ὁλοκαύτωµα κυρίῳ. <span style="color:#b00e23">(26)</span> Καὶ ἐλάλησεν κύριος
  πρὸς Μωυσῆν λέγων <span style="color:#b00e23">(27)</span> Καὶ τῇ δεκάτῃ τοῦ
  µηνὸς τοῦ ἑβδόµου τούτου ἡµέρα ἐξιλασµοῦ, κλητὴ ἁγία ἔσται ὑµῖν, καὶ
  ταπεινώσετε τὰς ψυχὰς ὑµῶν καὶ προσάξετε ὁλοκαύτωµα τῷ κυρίῳ. <span style=
  "color:#b00e23">(28)</span> πᾶν ἔργον οὐ ποιήσετε ἐν αὐτῇ τῇ ἡµέρᾳ ταύτῃ·
  ἔστιν γὰρ ἡµέρα ἐξιλασµοῦ αὕτη ὑµῖν ἐξιλάσασθαι περὶ ὑµῶν ἔναντι κυρίου τοῦ
  θεοῦ ὑµῶν. <span style="color:#b00e23">(29)</span> πᾶσα ψυχή, ἥτις µὴ
  ταπεινωθήσεται ἐν αὐτῇ τῇ ἡµέρᾳ ταύτῃ, ἐξολεθρευθήσεται ἐκ τοῦ λαοῦ αὐτῆς.
  <span style="color:#b00e23">(30)</span> καὶ πᾶσα ψυχή, ἥτις ποιήσει ἔργον ἐν
  αὐτῇ τῇ ἡµέρᾳ ταύτῃ, ἀπολεῖται ἡ ψυχὴ ἐκείνη ἐκ τοῦ λαοῦ αὐτῆς. <span style=
  "color:#b00e23">(31)</span> πᾶν ἔργον οὐ ποιήσετε· νόµιµον αἰώνιον εἰς τὰς
  γενεὰς ὑµῶν ἐν πάσαις κατοικίαις ὑµῶν. <span style=
  "color:#b00e23">(32)</span> σάββατα σαββάτων ἔσται ὑµῖν, καὶ ταπεινώσετε τὰς
  ψυχὰς ὑµῶν· ἀπὸ ἐνάτης τοῦ µηνὸς ἀπὸ ἑσπέρας ἕως ἑσπέρας σαββατιεῖτε τὰ
  σάββατα ὑµῶν. <span style="color:#b00e23">(33)</span> Καὶ ἐλάλησεν κύριος
  πρὸς Μωυσῆν λέγων <span style="color:#b00e23">(34)</span> Λάλησον τοῖς υἱοῖς
  Ισραηλ λέγων Τῇ πεντεκαιδεκάτῃ τοῦ µηνὸς τοῦ ἑβδόµου τούτου ἑορτὴ σκηνῶν ἑπτὰ
  ἡµέρας τῷ κυρίῳ. <span style="color:#b00e23">(35)</span> καὶ ἡ ἡµέρα ἡ πρώτη
  κλητὴ ἁγία, πᾶν ἔργον λατρευτὸν οὐ ποιήσετε. <span style=
  "color:#b00e23">(36)</span> ἑπτὰ ἡµέρας προσάξετε ὁλοκαυτώµατα τῷ κυρίῳ· καὶ
  ἡ ἡµέρα ἡ ὀγδόη κλητὴ ἁγία ἔσται ὑµῖν, καὶ προσάξετε ὁλοκαυτώµατα τῷ κυρίῳ·
  ἐξόδιόν ἐστιν, πᾶν ἔργον λατρευτὸν οὐ ποιήσετε. <span style=
  "color:#b00e23">(37)</span> Αὗται αἱ ἑορταὶ κυρίῳ, ἃς καλέσετε κλητὰς ἁγίας
  ὥστε προσενέγκαι καρπώµατα τῷ κυρίῳ, ὁλοκαυτώµατα καὶ θυσίας αὐτῶν καὶ
  σπονδὰς αὐτῶν τὸ καθ’ ἡµέραν εἰς ἡµέραν <span style=
  "color:#b00e23">(38)</span> πλὴν τῶν σαββάτων κυρίου καὶ πλὴν τῶν δοµάτων
  ὑµῶν καὶ πλὴν πασῶν τῶν εὐχῶν ὑµῶν καὶ πλὴν τῶν ἑκουσίων ὑµῶν, ἃ ἂν δῶτε τῷ
  κυρίῳ. <span style="color:#b00e23">(39)</span> Καὶ ἐν τῇ πεντεκαιδεκάτῃ ἡµέρᾳ
  τοῦ µηνὸς τοῦ ἑβδόµου τούτου, ὅταν συντελέσητε τὰ γενήµατα τῆς γῆς, ἑορτάσετε
  τῷ κυρίῳ ἑπτὰ ἡµέρας· τῇ ἡµέρᾳ τῇ πρώτῃ ἀνάπαυσις, καὶ τῇ ἡµέρᾳ τῇ ὀγδόῃ
  ἀνάπαυσις. <span style="color:#b00e23">(40)</span> καὶ λήµψεσθε τῇ ἡµέρᾳ τῇ
  πρώτῃ καρπὸν ξύλου ὡραῖον καὶ κάλλυνθρα φοινίκων καὶ κλάδους ξύλου δασεῖς καὶ
  ἰτέας καὶ ἄγνου κλάδους ἐκ χειµάρρου εὐφρανθῆναι ἔναντι κυρίου τοῦ θεοῦ ὑµῶν
  ἑπτὰ ἡµέρας <span style="color:#b00e23">(41)</span> τοῦ ἐνιαυτοῦ· νόµιµον
  αἰώνιον εἰς τὰς γενεὰς ὑµῶν· ἐν τῷ µηνὶ τῷ ἑβδόµῳ ἑορτάσετε αὐτήν.
  <span style="color:#b00e23">(42)</span> ἐν σκηναῖς κατοικήσετε ἑπτὰ ἡµέρας,
  πᾶς ὁ αὐτόχθων ἐν Ισραηλ κατοικήσει ἐν σκηναῖς, <span style=
  "color:#b00e23">(43)</span> ὅπως ἴδωσιν αἱ γενεαὶ ὑµῶν ὅτι ἐν σκηναῖς
  κατῴκισα τοὺς υἱοὺς Ισραηλ ἐν τῷ ἐξαγαγεῖν µε αὐτοὺς ἐκ γῆς Αἰγύπτου· ἐγὼ
  κύριος ὁ θεὸς ὑµῶν. <span style="color:#b00e23">(44)</span> Καὶ ἐλάλησεν
  Μωυσῆς τὰς ἑορτὰς κυρίου τοῖς υἱοῖς Ισραηλ.</p>

  <h3 id="leviticus24">24</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Ἔντειλαι τοῖς υἱοῖς Ισραηλ καὶ
  λαβέτωσάν µοι ἔλαιον ἐλάινον καθαρὸν κεκοµµένον εἰς φῶς καῦσαι λύχνον διὰ
  παντός. <span style="color:#b00e23">(3)</span> ἔξωθεν τοῦ καταπετάσµατος ἐν
  τῇ σκηνῇ τοῦ µαρτυρίου καύσουσιν αὐτὸν Ααρων καὶ οἱ υἱοὶ αὐτοῦ ἀπὸ ἑσπέρας
  ἕως πρωὶ ἐνώπιον κυρίου ἐνδελεχῶς· νόµιµον αἰώνιον εἰς τὰς γενεὰς ὑµῶν.
  <span style="color:#b00e23">(4)</span> ἐπὶ τῆς λυχνίας τῆς καθαρᾶς καύσετε
  τοὺς λύχνους ἔναντι κυρίου ἕως τὸ πρωί. <span style=
  "color:#b00e23">(5)</span> Καὶ λήµψεσθε σεµίδαλιν καὶ ποιήσετε αὐτὴν δώδεκα
  ἄρτους, δύο δεκάτων ἔσται ὁ ἄρτος ὁ εἷς· <span style=
  "color:#b00e23">(6)</span> καὶ ἐπιθήσετε αὐτοὺς δύο θέµατα, ἓξ ἄρτους τὸ ἓν
  θέµα, ἐπὶ τὴν τράπεζαν τὴν καθαρὰν ἔναντι κυρίου. <span style=
  "color:#b00e23">(7)</span> καὶ ἐπιθήσετε ἐπὶ τὸ θέµα λίβανον καθαρὸν καὶ ἅλα,
  καὶ ἔσονται εἰς ἄρτους εἰς ἀνάµνησιν προκείµενα τῷ κυρίῳ. <span style=
  "color:#b00e23">(8)</span> τῇ ἡµέρᾳ τῶν σαββάτων προθήσεται ἔναντι κυρίου διὰ
  παντὸς ἐνώπιον τῶν υἱῶν Ισραηλ διαθήκην αἰώνιον. <span style=
  "color:#b00e23">(9)</span> καὶ ἔσται Ααρων καὶ τοῖς υἱοῖς αὐτοῦ, καὶ φάγονται
  αὐτὰ ἐν τόπῳ ἁγίῳ· ἔστιν γὰρ ἅγια τῶν ἁγίων τοῦτο αὐτῷ ἀπὸ τῶν θυσιαζοµένων
  τῷ κυρίῳ, νόµιµον αἰώνιον. <span style="color:#b00e23">(10)</span> Καὶ
  ἐξῆλθεν υἱὸς γυναικὸς Ισραηλίτιδος καὶ οὗτος ἦν υἱὸς Αἰγυπτίου ἐν τοῖς υἱοῖς
  Ισραηλ, καὶ ἐµαχέσαντο ἐν τῇ παρεµβολῇ ὁ ἐκ τῆς Ισραηλίτιδος καὶ ὁ ἄνθρωπος ὁ
  Ισραηλίτης, <span style="color:#b00e23">(11)</span> καὶ ἐπονοµάσας ὁ υἱὸς τῆς
  γυναικὸς τῆς Ισραηλίτιδος τὸ ὄνοµα κατηράσατο, καὶ ἤγαγον αὐτὸν πρὸς Μωυσῆν·
  καὶ τὸ ὄνοµα τῆς µητρὸς αὐτοῦ Σαλωµιθ θυγάτηρ Δαβρι ἐκ τῆς φυλῆς Δαν.
  <span style="color:#b00e23">(12)</span> καὶ ἀπέθεντο αὐτὸν εἰς φυλακὴν
  διακρῖναι αὐτὸν διὰ προστάγµατος κυρίου. <span style=
  "color:#b00e23">(13)</span> καὶ ἐλάλησεν κύριος πρὸς Μωυσῆν λέγων
  <span style="color:#b00e23">(14)</span> Ἐξάγαγε τὸν καταρασάµενον ἔξω τῆς
  παρεµβολῆς, καὶ ἐπιθήσουσιν πάντες οἱ ἀκούσαντες τὰς χεῖρας αὐτῶν ἐπὶ τὴν
  κεφαλὴν αὐτοῦ, καὶ λιθοβολήσουσιν αὐτὸν πᾶσα ἡ συναγωγή. <span style=
  "color:#b00e23">(15)</span> καὶ τοῖς υἱοῖς Ισραηλ λάλησον καὶ ἐρεῖς πρὸς
  αὐτούς Ἄνθρωπος, ὃς ἐὰν καταράσηται θεόν, ἁµαρτίαν λήµψεται· <span style=
  "color:#b00e23">(16)</span> ὀνοµάζων δὲ τὸ ὄνοµα κυρίου θανάτῳ θανατούσθω·
  λίθοις λιθοβολείτω αὐτὸν πᾶσα συναγωγὴ Ισραηλ· ἐάν τε προσήλυτος ἐάν τε
  αὐτόχθων, ἐν τῷ ὀνοµάσαι αὐτὸν τὸ ὄνοµα κυρίου τελευτάτω. <span style=
  "color:#b00e23">(17)</span> καὶ ἄνθρωπος, ὃς ἂν πατάξῃ ψυχὴν ἀνθρώπου καὶ
  ἀποθάνῃ, θανάτῳ θανατούσθω. <span style="color:#b00e23">(18)</span> καὶ ὃς ἂν
  πατάξῃ κτῆνος καὶ ἀποθάνῃ, ἀποτεισάτω ψυχὴν ἀντὶ ψυχῆς. <span style=
  "color:#b00e23">(19)</span> καὶ ἐάν τις δῷ µῶµον τῷ πλησίον, ὡς ἐποίησεν
  αὐτῷ, ὡσαύτως ἀντιποιηθήσεται αὐτῷ· <span style="color:#b00e23">(20)</span>
  σύντριµµα ἀντὶ συντρίµµατος, ὀφθαλµὸν ἀντὶ ὀφθαλµοῦ, ὀδόντα ἀντὶ ὀδόντος·
  καθότι ἂν δῷ µῶµον τῷ ἀνθρώπῳ, οὕτως δοθήσεται αὐτῷ. <span style=
  "color:#b00e23">(21)</span> ὃς ἂν πατάξῃ ἄνθρωπον καὶ ἀποθάνῃ, θανάτῳ
  θανατούσθω· <span style="color:#b00e23">(22)</span> δικαίωσις µία ἔσται τῷ
  προσηλύτῳ καὶ τῷ ἐγχωρίῳ, ὅτι ἐγώ εἰµι κύριος ὁ θεὸς ὑµῶν. <span style=
  "color:#b00e23">(23)</span> καὶ ἐλάλησεν Μωυσῆς τοῖς υἱοῖς Ισραηλ καὶ
  ἐξήγαγον τὸν καταρασάµενον ἔξω τῆς παρεµβολῆς καὶ ἐλιθοβόλησαν αὐτὸν ἐν
  λίθοις· καὶ οἱ υἱοὶ Ισραηλ ἐποίησαν καθὰ συνέταξεν κύριος τῷ Μωυσῇ.</p>

  <h3 id="leviticus25">25</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν ἐν
  τῷ ὄρει Σινα λέγων <span style="color:#b00e23">(2)</span> Λάλησον τοῖς υἱοῖς
  Ισραηλ καὶ ἐρεῖς πρὸς αὐτούς Ἐὰν εἰσέλθητε εἰς τὴν γῆν, ἣν ἐγὼ δίδωµι ὑµῖν,
  καὶ ἀναπαύσεται ἡ γῆ, ἣν ἐγὼ δίδωµι ὑµῖν, σάββατα τῷ κυρίῳ. <span style=
  "color:#b00e23">(3)</span> ἓξ ἔτη σπερεῖς τὸν ἀγρόν σου καὶ ἓξ ἔτη τεµεῖς τὴν
  ἄµπελόν σου καὶ συνάξεις τὸν καρπὸν αὐτῆς. <span style=
  "color:#b00e23">(4)</span> τῷ δὲ ἔτει τῷ ἑβδόµῳ σάββατα ἀνάπαυσις ἔσται τῇ
  γῇ, σάββατα τῷ κυρίῳ· τὸν ἀγρόν σου οὐ σπερεῖς καὶ τὴν ἄµπελόν σου οὐ τεµεῖς
  <span style="color:#b00e23">(5)</span> καὶ τὰ αὐτόµατα ἀναβαίνοντα τοῦ ἀγροῦ
  σου οὐκ ἐκθερίσεις καὶ τὴν σταφυλὴν τοῦ ἁγιάσµατός σου οὐκ ἐκτρυγήσεις·
  ἐνιαυτὸς ἀναπαύσεως ἔσται τῇ γῇ. <span style="color:#b00e23">(6)</span> καὶ
  ἔσται τὰ σάββατα τῆς γῆς βρώµατά σοι καὶ τῷ παιδί σου καὶ τῇ παιδίσκῃ σου καὶ
  τῷ µισθωτῷ σου καὶ τῷ παροίκῳ τῷ προσκειµένῳ πρὸς σέ, <span style=
  "color:#b00e23">(7)</span> καὶ τοῖς κτήνεσίν σου καὶ τοῖς θηρίοις τοῖς ἐν τῇ
  γῇ σου ἔσται πᾶν τὸ γένηµα αὐτοῦ εἰς βρῶσιν. <span style=
  "color:#b00e23">(8)</span> Καὶ ἐξαριθµήσεις σεαυτῷ ἑπτὰ ἀναπαύσεις ἐτῶν, ἑπτὰ
  ἔτη ἑπτάκις, καὶ ἔσονταί σοι ἑπτὰ ἑβδοµάδες ἐτῶν ἐννέα καὶ τεσσαράκοντα ἔτη.
  <span style="color:#b00e23">(9)</span> καὶ διαγγελεῖτε σάλπιγγος φωνῇ ἐν πάσῃ
  τῇ γῇ ὑµῶν τῷ µηνὶ τῷ ἑβδόµῳ τῇ δεκάτῃ τοῦ µηνός· τῇ ἡµέρᾳ τοῦ ἱλασµοῦ
  διαγγελεῖτε σάλπιγγι ἐν πάσῃ τῇ γῇ ὑµῶν <span style=
  "color:#b00e23">(10)</span> καὶ ἁγιάσετε τὸ ἔτος τὸ πεντηκοστὸν ἐνιαυτὸν καὶ
  διαβοήσετε ἄφεσιν ἐπὶ τῆς γῆς πᾶσιν τοῖς κατοικοῦσιν αὐτήν· ἐνιαυτὸς ἀφέσεως
  σηµασία αὕτη ἔσται ὑµῖν, καὶ ἀπελεύσεται εἷς ἕκαστος εἰς τὴν κτῆσιν αὐτοῦ,
  καὶ ἕκαστος εἰς τὴν πατρίδα αὐτοῦ ἀπελεύσεσθε. <span style=
  "color:#b00e23">(11)</span> ἀφέσεως σηµασία αὕτη, τὸ ἔτος τὸ πεντηκοστὸν
  ἐνιαυτὸς ἔσται ὑµῖν· οὐ σπερεῖτε οὐδὲ ἀµήσετε τὰ αὐτόµατα ἀναβαίνοντα αὐτῆς
  καὶ οὐ τρυγήσετε τὰ ἡγιασµένα αὐτῆς, <span style="color:#b00e23">(12)</span>
  ὅτι ἀφέσεως σηµασία ἐστίν, ἅγιον ἔσται ὑµῖν, ἀπὸ τῶν πεδίων φάγεσθε τὰ
  γενήµατα αὐτῆς. <span style="color:#b00e23">(13)</span> Ἐν τῷ ἔτει τῆς
  ἀφέσεως σηµασίᾳ αὐτῆς ἐπανελεύσεται ἕκαστος εἰς τὴν κτῆσιν αὐτοῦ.
  <span style="color:#b00e23">(14)</span> ἐὰν δὲ ἀποδῷ πρᾶσιν τῷ πλησίον σου
  ἐὰν καὶ κτήσῃ παρὰ τοῦ πλησίον σου, µὴ θλιβέτω ἄνθρωπος τὸν πλησίον·
  <span style="color:#b00e23">(15)</span> κατὰ ἀριθµὸν ἐτῶν µετὰ τὴν σηµασίαν
  κτήσῃ παρὰ τοῦ πλησίον, κατὰ ἀριθµὸν ἐνιαυτῶν γενηµάτων ἀποδώσεταί σοι.
  <span style="color:#b00e23">(16)</span> καθότι ἂν πλεῖον τῶν ἐτῶν, πληθύνῃ
  τὴν ἔγκτησιν αὐτοῦ, καὶ καθότι ἂν ἔλαττον τῶν ἐτῶν, ἐλαττονώσῃ τὴν κτῆσιν
  αὐτοῦ· ὅτι ἀριθµὸν γενηµάτων αὐτοῦ οὕτως ἀποδώσεταί σοι. <span style=
  "color:#b00e23">(17)</span> µὴ θλιβέτω ἄνθρωπος τὸν πλησίον καὶ φοβηθήσῃ
  κύριον τὸν θεόν σου· ἐγώ εἰµι κύριος ὁ θεὸς ὑµῶν. <span style=
  "color:#b00e23">(18)</span> καὶ ποιήσετε πάντα τὰ δικαιώµατά µου καὶ πάσας
  τὰς κρίσεις µου καὶ φυλάξασθε καὶ ποιήσετε αὐτὰ καὶ κατοικήσετε ἐπὶ τῆς γῆς
  πεποιθότες· <span style="color:#b00e23">(19)</span> καὶ δώσει ἡ γῆ τὰ ἐκφόρια
  αὐτῆς, καὶ φάγεσθε εἰς πλησµονὴν καὶ κατοικήσετε πεποιθότες ἐπ’ αὐτῆς.
  <span style="color:#b00e23">(20)</span> ἐὰν δὲ λέγητε Τί φαγόµεθα ἐν τῷ ἔτει
  τῷ ἑβδόµῳ τούτῳ, ἐὰν µὴ σπείρωµεν µηδὲ συναγάγωµεν τὰ γενήµατα ἡµῶν;
  <span style="color:#b00e23">(21)</span> καὶ ἀποστελῶ τὴν εὐλογίαν µου ὑµῖν ἐν
  τῷ ἔτει τῷ ἕκτῳ, καὶ ποιήσει τὰ γενήµατα αὐτῆς εἰς τὰ τρία ἔτη. <span style=
  "color:#b00e23">(22)</span> καὶ σπερεῖτε τὸ ἔτος τὸ ὄγδοον καὶ φάγεσθε ἀπὸ
  τῶν γενηµάτων παλαιά· ἕως τοῦ ἔτους τοῦ ἐνάτου, ἕως ἂν ἔλθῃ τὸ γένηµα αὐτῆς,
  φάγεσθε παλαιὰ παλαιῶν. <span style="color:#b00e23">(23)</span> καὶ ἡ γῆ οὐ
  πραθήσεται εἰς βεβαίωσιν, ἐµὴ γάρ ἐστιν ἡ γῆ, διότι προσήλυτοι καὶ πάροικοι
  ὑµεῖς ἐστε ἐναντίον µου· <span style="color:#b00e23">(24)</span> καὶ κατὰ
  πᾶσαν γῆν κατασχέσεως ὑµῶν λύτρα δώσετε τῆς γῆς. — <span style=
  "color:#b00e23">(25)</span> ἐὰν δὲ πένηται ὁ ἀδελφός σου ὁ µετὰ σοῦ καὶ
  ἀποδῶται ἀπὸ τῆς κατασχέσεως αὐτοῦ καὶ ἔλθῃ ὁ ἀγχιστεύων ἐγγίζων ἔγγιστα
  αὐτοῦ, καὶ λυτρώσεται τὴν πρᾶσιν τοῦ ἀδελφοῦ αὐτοῦ. <span style=
  "color:#b00e23">(26)</span> ἐὰν δὲ µὴ ᾖ τινι ὁ ἀγχιστεύων καὶ εὐπορηθῇ τῇ
  χειρὶ καὶ εὑρεθῇ αὐτῷ τὸ ἱκανὸν λύτρα αὐτοῦ, <span style=
  "color:#b00e23">(27)</span> καὶ συλλογιεῖται τὰ ἔτη τῆς πράσεως αὐτοῦ καὶ
  ἀποδώσει ὃ ὑπερέχει τῷ ἀνθρώπῳ, ᾧ ἀπέδοτο ἑαυτὸν αὐτῷ, καὶ ἀπελεύσεται εἰς
  τὴν κατάσχεσιν αὐτοῦ. <span style="color:#b00e23">(28)</span> ἐὰν δὲ µὴ
  εὐπορηθῇ ἡ χεὶρ αὐτοῦ τὸ ἱκανὸν ὥστε ἀποδοῦναι αὐτῷ, καὶ ἔσται ἡ πρᾶσις τῷ
  κτησαµένῳ αὐτὰ ἕως τοῦ ἕκτου ἔτους τῆς ἀφέσεως· καὶ ἐξελεύσεται τῇ ἀφέσει,
  καὶ ἀπελεύσεται εἰς τὴν κατάσχεσιν αὐτοῦ. <span style=
  "color:#b00e23">(29)</span> Ἐὰν δέ τις ἀποδῶται οἰκίαν οἰκητὴν ἐν πόλει
  τετειχισµένῃ, καὶ ἔσται ἡ λύτρωσις αὐτῆς, ἕως πληρωθῇ ἐνιαυτὸς ἡµερῶν, ἔσται
  ἡ λύτρωσις αὐτῆς. <span style="color:#b00e23">(30)</span> ἐὰν δὲ µὴ λυτρωθῇ,
  ἕως ἂν πληρωθῇ αὐτῆς ἐνιαυτὸς ὅλος, κυρωθήσεται ἡ οἰκία ἡ οὖσα ἐν πόλει τῇ
  ἐχούσῃ τεῖχος βεβαίως τῷ κτησαµένῳ αὐτὴν εἰς τὰς γενεὰς αὐτοῦ καὶ οὐκ
  ἐξελεύσεται ἐν τῇ ἀφέσει. <span style="color:#b00e23">(31)</span> αἱ δὲ
  οἰκίαι αἱ ἐν ἐπαύλεσιν, αἷς οὐκ ἔστιν ἐν αὐταῖς τεῖχος κύκλῳ, πρὸς τὸν ἀγρὸν
  τῆς γῆς λογισθήτωσαν· λυτρωταὶ διὰ παντὸς ἔσονται καὶ ἐν τῇ ἀφέσει
  ἐξελεύσονται. <span style="color:#b00e23">(32)</span> καὶ αἱ πόλεις τῶν
  Λευιτῶν οἰκίαι τῶν πόλεων αὐτῶν κατασχέσεως λυτρωταὶ διὰ παντὸς ἔσονται τοῖς
  Λευίταις· <span style="color:#b00e23">(33)</span> καὶ ὃς ἂν λυτρωσάµενος παρὰ
  τῶν Λευιτῶν, καὶ ἐξελεύσεται ἡ διάπρασις αὐτῶν οἰκιῶν πόλεως κατασχέσεως
  αὐτῶν ἐν τῇ ἀφέσει, ὅτι οἰκίαι τῶν πόλεων τῶν Λευιτῶν κατάσχεσις αὐτῶν ἐν
  µέσῳ υἱῶν Ισραηλ. <span style="color:#b00e23">(34)</span> καὶ οἱ ἀγροὶ οἱ
  ἀφωρισµένοι ταῖς πόλεσιν αὐτῶν οὐ πραθήσονται, ὅτι κατάσχεσις αἰωνία τοῦτο
  αὐτῶν ἐστιν. <span style="color:#b00e23">(35)</span> Ἐὰν δὲ πένηται ὁ ἀδελφός
  σου καὶ ἀδυνατήσῃ ταῖς χερσὶν παρὰ σοί, ἀντιλήµψῃ αὐτοῦ ὡς προσηλύτου καὶ
  παροίκου, καὶ ζήσεται ὁ ἀδελφός σου µετὰ σοῦ. <span style=
  "color:#b00e23">(36)</span> οὐ λήµψῃ παρ’ αὐτοῦ τόκον οὐδὲ ἐπὶ πλήθει καὶ
  φοβηθήσῃ τὸν θεόν σου — ἐγὼ κύριος —, καὶ ζήσεται ὁ ἀδελφός σου µετὰ σοῦ.
  <span style="color:#b00e23">(37)</span> τὸ ἀργύριόν σου οὐ δώσεις αὐτῷ ἐπὶ
  τόκῳ καὶ ἐπὶ πλεονασµὸν οὐ δώσεις αὐτῷ τὰ βρώµατά σου. <span style=
  "color:#b00e23">(38)</span> ἐγὼ κύριος ὁ θεὸς ὑµῶν ὁ ἐξαγαγὼν ὑµᾶς ἐκ γῆς
  Αἰγύπτου δοῦναι ὑµῖν τὴν γῆν Χανααν ὥστε εἶναι ὑµῶν θεός. <span style=
  "color:#b00e23">(39)</span> Ἐὰν δὲ ταπεινωθῇ ὁ ἀδελφός σου παρὰ σοὶ καὶ πραθῇ
  σοι, οὐ δουλεύσει σοι δουλείαν οἰκέτου· <span style=
  "color:#b00e23">(40)</span> ὡς µισθωτὸς ἢ πάροικος ἔσται σοι, ἕως τοῦ ἔτους
  τῆς ἀφέσεως ἐργᾶται παρὰ σοί. <span style="color:#b00e23">(41)</span> καὶ
  ἐξελεύσεται τῇ ἀφέσει καὶ τὰ τέκνα αὐτοῦ µετ’ αὐτοῦ καὶ ἀπελεύσεται εἰς τὴν
  γενεὰν αὐτοῦ, εἰς τὴν κατάσχεσιν τὴν πατρικὴν ἀποδραµεῖται, <span style=
  "color:#b00e23">(42)</span> διότι οἰκέται µού εἰσιν οὗτοι, οὓς ἐξήγαγον ἐκ
  γῆς Αἰγύπτου, οὐ πραθήσεται ἐν πράσει οἰκέτου· <span style=
  "color:#b00e23">(43)</span> οὐ κατατενεῖς αὐτὸν ἐν τῷ µόχθῳ καὶ φοβηθήσῃ
  κύριον τὸν θεόν σου. <span style="color:#b00e23">(44)</span> καὶ παῖς καὶ
  παιδίσκη, ὅσοι ἂν γένωνταί σοι ἀπὸ τῶν ἐθνῶν, ὅσοι κύκλῳ σού εἰσιν, ἀπ’ αὐτῶν
  κτήσεσθε δοῦλον καὶ δούλην. <span style="color:#b00e23">(45)</span> καὶ ἀπὸ
  τῶν υἱῶν τῶν παροίκων τῶν ὄντων ἐν ὑµῖν, ἀπὸ τούτων κτήσεσθε καὶ ἀπὸ τῶν
  συγγενῶν αὐτῶν, ὅσοι ἂν γένωνται ἐν τῇ γῇ ὑµῶν· ἔστωσαν ὑµῖν εἰς κατάσχεσιν.
  <span style="color:#b00e23">(46)</span> καὶ καταµεριεῖτε αὐτοὺς τοῖς τέκνοις
  ὑµῶν µεθ’ ὑµᾶς, καὶ ἔσονται ὑµῖν κατόχιµοι εἰς τὸν αἰῶνα· τῶν ἀδελφῶν ὑµῶν
  τῶν υἱῶν Ισραηλ ἕκαστος τὸν ἀδελφὸν αὐτοῦ οὐ κατατενεῖ αὐτὸν ἐν τοῖς µόχθοις.
  <span style="color:#b00e23">(47)</span> Ἐὰν δὲ εὕρῃ ἡ χεὶρ τοῦ προσηλύτου ἢ
  τοῦ παροίκου τοῦ παρὰ σοὶ καὶ ἀπορηθεὶς ὁ ἀδελφός σου πραθῇ τῷ προσηλύτῳ ἢ τῷ
  παροίκῳ τῷ παρὰ σοὶ ἐκ γενετῆς προσηλύτῳ, <span style=
  "color:#b00e23">(48)</span> µετὰ τὸ πραθῆναι αὐτῷ λύτρωσις ἔσται αὐτῷ· εἷς
  τῶν ἀδελφῶν αὐτοῦ λυτρώσεται αὐτόν, <span style="color:#b00e23">(49)</span>
  ἀδελφὸς πατρὸς αὐτοῦ ἢ υἱὸς ἀδελφοῦ πατρὸς λυτρώσεται αὐτὸν ἢ ἀπὸ τῶν οἰκείων
  τῶν σαρκῶν αὐτοῦ ἐκ τῆς φυλῆς αὐτοῦ λυτρώσεται αὐτόν· ἐὰν δὲ εὐπορηθεὶς ταῖς
  χερσὶν λυτρώσηται ἑαυτόν, <span style="color:#b00e23">(50)</span> καὶ
  συλλογιεῖται πρὸς τὸν κεκτηµένον αὐτὸν ἀπὸ τοῦ ἔτους, οὗ ἀπέδοτο ἑαυτὸν αὐτῷ,
  ἕως τοῦ ἐνιαυτοῦ τῆς ἀφέσεως, καὶ ἔσται τὸ ἀργύριον τῆς πράσεως αὐτοῦ ὡς
  µισθίου· ἔτος ἐξ ἔτους ἔσται µετ’ αὐτοῦ. <span style=
  "color:#b00e23">(51)</span> ἐὰν δέ τινι πλεῖον τῶν ἐτῶν ᾖ, πρὸς ταῦτα
  ἀποδώσει τὰ λύτρα αὐτοῦ ἀπὸ τοῦ ἀργυρίου τῆς πράσεως αὐτοῦ· <span style=
  "color:#b00e23">(52)</span> ἐὰν δὲ ὀλίγον καταλειφθῇ ἀπὸ τῶν ἐτῶν εἰς τὸν
  ἐνιαυτὸν τῆς ἀφέσεως, καὶ συλλογιεῖται αὐτῷ κατὰ τὰ ἔτη αὐτοῦ, καὶ ἀποδώσει
  τὰ λύτρα αὐτοῦ. <span style="color:#b00e23">(53)</span> ὡς µισθωτὸς ἐνιαυτὸν
  ἐξ ἐνιαυτοῦ ἔσται µετ’ αὐτοῦ· οὐ κατατενεῖς αὐτὸν ἐν τῷ µόχθῳ ἐνώπιόν σου.
  <span style="color:#b00e23">(54)</span> ἐὰν δὲ µὴ λυτρῶται κατὰ ταῦτα,
  ἐξελεύσεται ἐν τῷ ἔτει τῆς ἀφέσεως αὐτὸς καὶ τὰ παιδία αὐτοῦ µετ’ αὐτοῦ.
  <span style="color:#b00e23">(55)</span> ὅτι ἐµοὶ οἱ υἱοὶ Ισραηλ οἰκέται,
  παῖδές µου οὗτοί εἰσιν, οὓς ἐξήγαγον ἐκ γῆς Αἰγύπτου· ἐγὼ κύριος ὁ θεὸς
  ὑµῶν.</p>

  <h3 id="leviticus26">26</h3>

  <p><span style="color:#b00e23">(1)</span> Οὐ ποιήσετε ὑµῖν αὐτοῖς χειροποίητα
  οὐδὲ γλυπτὰ οὐδὲ στήλην ἀναστήσετε ὑµῖν οὐδὲ λίθον σκοπὸν θήσετε ἐν τῇ γῇ
  ὑµῶν προσκυνῆσαι αὐτῷ· ἐγώ εἰµι κύριος ὁ θεὸς ὑµῶν. <span style=
  "color:#b00e23">(2)</span> τὰ σάββατά µου φυλάξεσθε καὶ ἀπὸ τῶν ἁγίων µου
  φοβηθήσεσθε· ἐγώ εἰµι κύριος. <span style="color:#b00e23">(3)</span> Ἐὰν τοῖς
  προστάγµασίν µου πορεύησθε καὶ τὰς ἐντολάς µου φυλάσσησθε καὶ ποιήσητε αὐτάς,
  <span style="color:#b00e23">(4)</span> καὶ δώσω τὸν ὑετὸν ὑµῖν ἐν καιρῷ
  αὐτοῦ, καὶ ἡ γῆ δώσει τὰ γενήµατα αὐτῆς, καὶ τὰ ξύλα τῶν πεδίων ἀποδώσει τὸν
  καρπὸν αὐτῶν· <span style="color:#b00e23">(5)</span> καὶ καταλήµψεται ὑµῖν ὁ
  ἀλοητὸς τὸν τρύγητον, καὶ ὁ τρύγητος καταλήµψεται τὸν σπόρον, καὶ φάγεσθε τὸν
  ἄρτον ὑµῶν εἰς πλησµονὴν καὶ κατοικήσετε µετὰ ἀσφαλείας ἐπὶ τῆς γῆς ὑµῶν.
  <span style="color:#b00e23">(6)</span> καὶ πόλεµος οὐ διελεύσεται διὰ τῆς γῆς
  ὑµῶν, καὶ δώσω εἰρήνην ἐν τῇ γῇ ὑµῶν, καὶ κοιµηθήσεσθε, καὶ οὐκ ἔσται ὑµᾶς ὁ
  ἐκφοβῶν, καὶ ἀπολῶ θηρία πονηρὰ ἐκ τῆς γῆς ὑµῶν. <span style=
  "color:#b00e23">(7)</span> καὶ διώξεσθε τοὺς ἐχθροὺς ὑµῶν, καὶ πεσοῦνται
  ἐναντίον ὑµῶν φόνῳ· <span style="color:#b00e23">(8)</span> καὶ διώξονται ἐξ
  ὑµῶν πέντε ἑκατόν, καὶ ἑκατὸν ὑµῶν διώξονται µυριάδας, καὶ πεσοῦνται οἱ
  ἐχθροὶ ὑµῶν ἐναντίον ὑµῶν µαχαίρᾳ. <span style="color:#b00e23">(9)</span> καὶ
  ἐπιβλέψω ἐφ’ ὑµᾶς καὶ αὐξανῶ ὑµᾶς καὶ πληθυνῶ ὑµᾶς καὶ στήσω τὴν διαθήκην µου
  µεθ’ ὑµῶν. <span style="color:#b00e23">(10)</span> καὶ φάγεσθε παλαιὰ καὶ
  παλαιὰ παλαιῶν καὶ παλαιὰ ἐκ προσώπου νέων ἐξοίσετε. <span style=
  "color:#b00e23">(11)</span> καὶ θήσω τὴν διαθήκην µου ἐν ὑµῖν, καὶ οὐ
  βδελύξεται ἡ ψυχή µου ὑµᾶς· <span style="color:#b00e23">(12)</span> καὶ
  ἐµπεριπατήσω ἐν ὑµῖν καὶ ἔσοµαι ὑµῶν θεός, καὶ ὑµεῖς ἔσεσθέ µου λαός.
  <span style="color:#b00e23">(13)</span> ἐγώ εἰµι κύριος ὁ θεὸς ὑµῶν ὁ
  ἐξαγαγὼν ὑµᾶς ἐκ γῆς Αἰγύπτου ὄντων ὑµῶν δούλων καὶ συνέτριψα τὸν δεσµὸν τοῦ
  ζυγοῦ ὑµῶν καὶ ἤγαγον ὑµᾶς µετὰ παρρησίας. <span style=
  "color:#b00e23">(14)</span> Ἐὰν δὲ µὴ ὑπακούσητέ µου µηδὲ ποιήσητε τὰ
  προστάγµατά µου ταῦτα, <span style="color:#b00e23">(15)</span> ἀλλὰ
  ἀπειθήσητε αὐτοῖς καὶ τοῖς κρίµασίν µου προσοχθίσῃ ἡ ψυχὴ ὑµῶν ὥστε ὑµᾶς µὴ
  ποιεῖν πάσας τὰς ἐντολάς µου ὥστε διασκεδάσαι τὴν διαθήκην µου, <span style=
  "color:#b00e23">(16)</span> καὶ ἐγὼ ποιήσω οὕτως ὑµῖν καὶ ἐπισυστήσω ἐφ’ ὑµᾶς
  τὴν ἀπορίαν τήν τε ψώραν καὶ τὸν ἴκτερον καὶ σφακελίζοντας τοὺς ὀφθαλµοὺς
  ὑµῶν καὶ τὴν ψυχὴν ὑµῶν ἐκτήκουσαν, καὶ σπερεῖτε διὰ κενῆς τὰ σπέρµατα ὑµῶν,
  καὶ ἔδονται οἱ ὑπεναντίοι ὑµῶν· <span style="color:#b00e23">(17)</span> καὶ
  ἐπιστήσω τὸ πρόσωπόν µου ἐφ’ ὑµᾶς, καὶ πεσεῖσθε ἐναντίον τῶν ἐχθρῶν ὑµῶν, καὶ
  διώξονται ὑµᾶς οἱ µισοῦντες ὑµᾶς, καὶ φεύξεσθε οὐθενὸς διώκοντος ὑµᾶς. —
  <span style="color:#b00e23">(18)</span> καὶ ἐὰν ἕως τούτου µὴ ὑπακούσητέ µου,
  καὶ προσθήσω τοῦ παιδεῦσαι ὑµᾶς ἑπτάκις ἐπὶ ταῖς ἁµαρτίαις ὑµῶν <span style=
  "color:#b00e23">(19)</span> καὶ συντρίψω τὴν ὕβριν τῆς ὑπερηφανίας ὑµῶν καὶ
  θήσω τὸν οὐρανὸν ὑµῖν σιδηροῦν καὶ τὴν γῆν ὑµῶν ὡσεὶ χαλκῆν, <span style=
  "color:#b00e23">(20)</span> καὶ ἔσται εἰς κενὸν ἡ ἰσχὺς ὑµῶν, καὶ οὐ δώσει ἡ
  γῆ ὑµῶν τὸν σπόρον αὐτῆς, καὶ τὸ ξύλον τοῦ ἀγροῦ ὑµῶν οὐ δώσει τὸν καρπὸν
  αὐτοῦ. — <span style="color:#b00e23">(21)</span> καὶ ἐὰν µετὰ ταῦτα πορεύησθε
  πλάγιοι καὶ µὴ βούλησθε ὑπακούειν µου, προσθήσω ὑµῖν πληγὰς ἑπτὰ κατὰ τὰς
  ἁµαρτίας ὑµῶν <span style="color:#b00e23">(22)</span> καὶ ἀποστελῶ ἐφ’ ὑµᾶς
  τὰ θηρία τὰ ἄγρια τῆς γῆς, καὶ κατέδεται ὑµᾶς καὶ ἐξαναλώσει τὰ κτήνη ὑµῶν
  καὶ ὀλιγοστοὺς ποιήσει ὑµᾶς, καὶ ἐρηµωθήσονται αἱ ὁδοὶ ὑµῶν. — <span style=
  "color:#b00e23">(23)</span> καὶ ἐπὶ τούτοις ἐὰν µὴ παιδευθῆτε, ἀλλὰ πορεύησθε
  πρός µε πλάγιοι, <span style="color:#b00e23">(24)</span> πορεύσοµαι κἀγὼ µεθ’
  ὑµῶν θυµῷ πλαγίῳ καὶ πατάξω ὑµᾶς κἀγὼ ἑπτάκις ἀντὶ τῶν ἁµαρτιῶν ὑµῶν
  <span style="color:#b00e23">(25)</span> καὶ ἐπάξω ἐφ’ ὑµᾶς µάχαιραν
  ἐκδικοῦσαν δίκην διαθήκης, καὶ καταφεύξεσθε εἰς τὰς πόλεις ὑµῶν· καὶ
  ἐξαποστελῶ θάνατον εἰς ὑµᾶς, καὶ παραδοθήσεσθε εἰς χεῖρας ἐχθρῶν.
  <span style="color:#b00e23">(26)</span> ἐν τῷ θλῖψαι ὑµᾶς σιτοδείᾳ ἄρτων καὶ
  πέψουσιν δέκα γυναῖκες τοὺς ἄρτους ὑµῶν ἐν κλιβάνῳ ἑνὶ καὶ ἀποδώσουσιν τοὺς
  ἄρτους ὑµῶν ἐν σταθµῷ, καὶ φάγεσθε καὶ οὐ µὴ ἐµπλησθῆτε. — <span style=
  "color:#b00e23">(27)</span> ἐὰν δὲ ἐπὶ τούτοις µὴ ὑπακούσητέ µου καὶ
  πορεύησθε πρός µε πλάγιοι, <span style="color:#b00e23">(28)</span> καὶ αὐτὸς
  πορεύσοµαι µεθ’ ὑµῶν ἐν θυµῷ πλαγίῳ καὶ παιδεύσω ὑµᾶς ἐγὼ ἑπτάκις κατὰ τὰς
  ἁµαρτίας ὑµῶν, <span style="color:#b00e23">(29)</span> καὶ φάγεσθε τὰς σάρκας
  τῶν υἱῶν ὑµῶν καὶ τὰς σάρκας τῶν θυγατέρων ὑµῶν φάγεσθε· <span style=
  "color:#b00e23">(30)</span> καὶ ἐρηµώσω τὰς στήλας ὑµῶν καὶ ἐξολεθρεύσω τὰ
  ξύλινα χειροποίητα ὑµῶν καὶ θήσω τὰ κῶλα ὑµῶν ἐπὶ τὰ κῶλα τῶν εἰδώλων ὑµῶν,
  καὶ προσοχθιεῖ ἡ ψυχή µου ὑµῖν· <span style="color:#b00e23">(31)</span> καὶ
  θήσω τὰς πόλεις ὑµῶν ἐρήµους καὶ ἐξερηµώσω τὰ ἅγια ὑµῶν καὶ οὐ µὴ ὀσφρανθῶ
  τῆς ὀσµῆς τῶν θυσιῶν ὑµῶν· <span style="color:#b00e23">(32)</span> καὶ
  ἐξερηµώσω ἐγὼ τὴν γῆν ὑµῶν, καὶ θαυµάσονται ἐπ’ αὐτῇ οἱ ἐχθροὶ ὑµῶν οἱ
  ἐνοικοῦντες ἐν αὐτῇ· <span style="color:#b00e23">(33)</span> καὶ διασπερῶ
  ὑµᾶς εἰς τὰ ἔθνη, καὶ ἐξαναλώσει ὑµᾶς ἐπιπορευοµένη ἡ µάχαιρα· καὶ ἔσται ἡ γῆ
  ὑµῶν ἔρηµος, καὶ αἱ πόλεις ὑµῶν ἔσονται ἔρηµοι. <span style=
  "color:#b00e23">(34)</span> τότε εὐδοκήσει ἡ γῆ τὰ σάββατα αὐτῆς καὶ πάσας
  τὰς ἡµέρας τῆς ἐρηµώσεως αὐτῆς, καὶ ὑµεῖς ἔσεσθε ἐν τῇ γῇ τῶν ἐχθρῶν ὑµῶν·
  τότε σαββατιεῖ ἡ γῆ καὶ εὐδοκήσει τὰ σάββατα αὐτῆς. <span style=
  "color:#b00e23">(35)</span> πάσας τὰς ἡµέρας τῆς ἐρηµώσεως αὐτῆς σαββατιεῖ ἃ
  οὐκ ἐσαββάτισεν ἐν τοῖς σαββάτοις ὑµῶν, ἡνίκα κατῳκεῖτε αὐτήν. <span style=
  "color:#b00e23">(36)</span> καὶ τοῖς καταλειφθεῖσιν ἐξ ὑµῶν ἐπάξω δειλίαν εἰς
  τὴν καρδίαν αὐτῶν ἐν τῇ γῇ τῶν ἐχθρῶν αὐτῶν, καὶ διώξεται αὐτοὺς φωνὴ φύλλου
  φεροµένου, καὶ φεύξονται ὡς φεύγοντες ἀπὸ πολέµου καὶ πεσοῦνται οὐθενὸς
  διώκοντος· <span style="color:#b00e23">(37)</span> καὶ ὑπερόψεται ὁ ἀδελφὸς
  τὸν ἀδελφὸν ὡσεὶ ἐν πολέµῳ οὐθενὸς κατατρέχοντος, καὶ οὐ δυνήσεσθε ἀντιστῆναι
  τοῖς ἐχθροῖς ὑµῶν. <span style="color:#b00e23">(38)</span> καὶ ἀπολεῖσθε ἐν
  τοῖς ἔθνεσιν, καὶ κατέδεται ὑµᾶς ἡ γῆ τῶν ἐχθρῶν ὑµῶν. <span style=
  "color:#b00e23">(39)</span> καὶ οἱ καταλειφθέντες ἀφ’ ὑµῶν καταφθαρήσονται
  διὰ τὰς ἁµαρτίας ὑµῶν, ἐν τῇ γῇ τῶν ἐχθρῶν αὐτῶν τακήσονται. <span style=
  "color:#b00e23">(40)</span> Καὶ ἐξαγορεύσουσιν τὰς ἁµαρτίας αὐτῶν καὶ τὰς
  ἁµαρτίας τῶν πατέρων αὐτῶν, ὅτι παρέβησαν καὶ ὑπερεῖδόν µε, καὶ ὅτι
  ἐπορεύθησαν ἐναντίον µου πλάγιοι, <span style="color:#b00e23">(41)</span> καὶ
  ἐγὼ ἐπορεύθην µετ’ αὐτῶν ἐν θυµῷ πλαγίῳ καὶ ἀπολῶ αὐτοὺς ἐν τῇ γῇ τῶν ἐχθρῶν
  αὐτῶν· τότε ἐντραπήσεται ἡ καρδία αὐτῶν ἡ ἀπερίτµητος, καὶ τότε εὐδοκήσουσιν
  τὰς ἁµαρτίας αὐτῶν. <span style="color:#b00e23">(42)</span> καὶ µνησθήσοµαι
  τῆς διαθήκης Ιακωβ καὶ τῆς διαθήκης Ισαακ καὶ τῆς διαθήκης Αβρααµ µνησθήσοµαι
  καὶ τῆς γῆς µνησθήσοµαι. <span style="color:#b00e23">(43)</span> καὶ ἡ γῆ
  ἐγκαταλειφθήσεται ὑπ’ αὐτῶν· τότε προσδέξεται ἡ γῆ τὰ σάββατα αὐτῆς ἐν τῷ
  ἐρηµωθῆναι αὐτὴν δι’ αὐτούς, καὶ αὐτοὶ προσδέξονται τὰς αὐτῶν ἀνοµίας, ἀνθ’
  ὧν τὰ κρίµατά µου ὑπερεῖδον καὶ τοῖς προστάγµασίν µου προσώχθισαν τῇ ψυχῇ
  αὐτῶν. <span style="color:#b00e23">(44)</span> καὶ οὐδ’ ὧς ὄντων αὐτῶν ἐν τῇ
  γῇ τῶν ἐχθρῶν αὐτῶν οὐχ ὑπερεῖδον αὐτοὺς οὐδὲ προσώχθισα αὐτοῖς ὥστε
  ἐξαναλῶσαι αὐτοὺς τοῦ διασκεδάσαι τὴν διαθήκην µου τὴν πρὸς αὐτούς· ὅτι ἐγώ
  εἰµι κύριος ὁ θεὸς αὐτῶν. <span style="color:#b00e23">(45)</span> καὶ
  µνησθήσοµαι αὐτῶν τῆς διαθήκης τῆς προτέρας, ὅτε ἐξήγαγον αὐτοὺς ἐκ γῆς
  Αἰγύπτου ἐξ οἴκου δουλείας ἔναντι τῶν ἐθνῶν τοῦ εἶναι αὐτῶν θεός· ἐγώ εἰµι
  κύριος. <span style="color:#b00e23">(46)</span> Ταῦτα τὰ κρίµατα καὶ τὰ
  προστάγµατα καὶ ὁ νόµος, ὃν ἔδωκεν κύριος ἀνὰ µέσον αὐτοῦ καὶ ἀνὰ µέσον τῶν
  υἱῶν Ισραηλ ἐν τῷ ὄρει Σινα ἐν χειρὶ Μωυσῆ.</p>

  <h3 id="leviticus27">27</h3>

  <p><span style="color:#b00e23">(1)</span> Καὶ ἐλάλησεν κύριος πρὸς Μωυσῆν
  λέγων <span style="color:#b00e23">(2)</span> Λάλησον τοῖς υἱοῖς Ισραηλ καὶ
  ἐρεῖς αὐτοῖς Ὃς ἂν εὔξηται εὐχὴν ὥστε τιµὴν τῆς ψυχῆς αὐτοῦ τῷ κυρίῳ,
  <span style="color:#b00e23">(3)</span> ἔσται ἡ τιµὴ τοῦ ἄρσενος ἀπὸ
  εἰκοσαετοῦς ἕως ἑξηκονταετοῦς, ἔσται αὐτοῦ ἡ τιµὴ πεντήκοντα δίδραχµα
  ἀργυρίου τῷ σταθµῷ τῷ ἁγίῳ, <span style="color:#b00e23">(4)</span> τῆς δὲ
  θηλείας ἔσται ἡ συντίµησις τριάκοντα δίδραχµα. <span style=
  "color:#b00e23">(5)</span> ἐὰν δὲ ἀπὸ πενταετοῦς ἕως εἴκοσι ἐτῶν, ἔσται ἡ
  τιµὴ τοῦ ἄρσενος εἴκοσι δίδραχµα, τῆς δὲ θηλείας δέκα δίδραχµα. <span style=
  "color:#b00e23">(6)</span> ἀπὸ δὲ µηνιαίου ἕως πενταετοῦς ἔσται ἡ τιµὴ τοῦ
  ἄρσενος πέντε δίδραχµα ἀργυρίου, τῆς δὲ θηλείας τρία δίδραχµα. <span style=
  "color:#b00e23">(7)</span> ἐὰν δὲ ἀπὸ ἑξηκονταετῶν καὶ ἐπάνω, ἐὰν µὲν ἄρσεν
  ᾖ, ἔσται ἡ τιµὴ πεντεκαίδεκα δίδραχµα ἀργυρίου, ἐὰν δὲ θήλεια, δέκα δίδραχµα.
  <span style="color:#b00e23">(8)</span> ἐὰν δὲ ταπεινὸς ᾖ τῇ τιµῇ, στήσεται
  ἐναντίον τοῦ ἱερέως, καὶ τιµήσεται αὐτὸν ὁ ἱερεύς· καθάπερ ἰσχύει ἡ χεὶρ τοῦ
  εὐξαµένου, τιµήσεται αὐτὸν ὁ ἱερεύς. <span style="color:#b00e23">(9)</span>
  Ἐὰν δὲ ἀπὸ τῶν κτηνῶν τῶν προσφεροµένων ἀπ’ αὐτῶν δῶρον τῷ κυρίῳ, ὃς ἂν δῷ
  ἀπὸ τούτων τῷ κυρίῳ, ἔσται ἅγιον. <span style="color:#b00e23">(10)</span> οὐκ
  ἀλλάξει αὐτὸ καλὸν πονηρῷ οὐδὲ πονηρὸν καλῷ· ἐὰν δὲ ἀλλάσσων ἀλλάξῃ αὐτὸ
  κτῆνος κτήνει, ἔσται αὐτὸ καὶ τὸ ἄMαγµα ἅγια. <span style=
  "color:#b00e23">(11)</span> ἐὰν δὲ πᾶν κτῆνος ἀκάθαρτον, ἀφ’ ὧν οὐ
  προσφέρεται ἀπ’ αὐτῶν δῶρον τῷ κυρίῳ, στήσει τὸ κτῆνος ἔναντι τοῦ ἱερέως,
  <span style="color:#b00e23">(12)</span> καὶ τιµήσεται αὐτὸ ὁ ἱερεὺς ἀνὰ µέσον
  καλοῦ καὶ ἀνὰ µέσον πονηροῦ, καὶ καθότι ἂν τιµήσεται ὁ ἱερεύς, οὕτως
  στήσεται. <span style="color:#b00e23">(13)</span> ἐὰν δὲ λυτρούµενος
  λυτρώσηται αὐτό, προσθήσει τὸ ἐπίπεµπτον πρὸς τὴν τιµὴν αὐτοῦ. <span style=
  "color:#b00e23">(14)</span> Καὶ ἄνθρωπος, ὃς ἂν ἁγιάσῃ τὴν οἰκίαν αὐτοῦ ἁγίαν
  τῷ κυρίῳ, καὶ τιµήσεται αὐτὴν ὁ ἱερεὺς ἀνὰ µέσον καλῆς καὶ ἀνὰ µέσον πονηρᾶς·
  ὡς ἂν τιµήσεται αὐτὴν ὁ ἱερεύς, οὕτως σταθήσεται. <span style=
  "color:#b00e23">(15)</span> ἐὰν δὲ ὁ ἁγιάσας αὐτὴν λυτρῶται τὴν οἰκίαν αὐτοῦ,
  προσθήσει ἐπ’ αὐτὸ τὸ ἐπίπεµπτον τοῦ ἀργυρίου τῆς τιµῆς, καὶ ἔσται αὐτῷ.
  <span style="color:#b00e23">(16)</span> Ἐὰν δὲ ἀπὸ τοῦ ἀγροῦ τῆς κατασχέσεως
  αὐτοῦ ἁγιάσῃ ἄνθρωπος τῷ κυρίῳ, καὶ ἔσται ἡ τιµὴ κατὰ τὸν σπόρον αὐτοῦ, κόρου
  κριθῶν πεντήκοντα δίδραχµα ἀργυρίου. <span style="color:#b00e23">(17)</span>
  ἐὰν δὲ ἀπὸ τοῦ ἐνιαυτοῦ τῆς ἀφέσεως ἁγιάσῃ τὸν ἀγρὸν αὐτοῦ, κατὰ τὴν τιµὴν
  αὐτοῦ στήσεται. <span style="color:#b00e23">(18)</span> ἐὰν δὲ ἔσχατον µετὰ
  τὴν ἄφεσιν ἁγιάσῃ τὸν ἀγρὸν αὐτοῦ, προσλογιεῖται αὐτῷ ὁ ἱερεὺς τὸ ἀργύριον
  ἐπὶ τὰ ἔτη τὰ ἐπίλοιπα ἕως εἰς τὸν ἐνιαυτὸν τῆς ἀφέσεως, καὶ ἀνθυφαιρεθήσεται
  ἀπὸ τῆς συντιµήσεως αὐτοῦ. <span style="color:#b00e23">(19)</span> ἐὰν δὲ
  λυτρῶται τὸν ἀγρὸν ὁ ἁγιάσας αὐτόν, προσθήσει τὸ ἐπίπεµπτον τοῦ ἀργυρίου πρὸς
  τὴν τιµὴν αὐτοῦ, καὶ ἔσται αὐτῷ. <span style="color:#b00e23">(20)</span> ἐὰν
  δὲ µὴ λυτρῶται τὸν ἀγρὸν καὶ ἀποδῶται τὸν ἀγρὸν ἀνθρώπῳ ἑτέρῳ, οὐκέτι µὴ
  λυτρώσηται αὐτόν, <span style="color:#b00e23">(21)</span> ἀλλ’ ἔσται ὁ ἀγρὸς
  ἐξεληλυθυίας τῆς ἀφέσεως ἅγιος τῷ κυρίῳ ὥσπερ ἡ γῆ ἡ ἀφωρισµένη· τῷ ἱερεῖ
  ἔσται κατάσχεσις. <span style="color:#b00e23">(22)</span> Ἐὰν δὲ ἀπὸ τοῦ
  ἀγροῦ, οὗ κέκτηται, ὃς οὐκ ἔστιν ἀπὸ τοῦ ἀγροῦ τῆς κατασχέσεως αὐτοῦ, ἁγιάσῃ
  τῷ κυρίῳ, <span style="color:#b00e23">(23)</span> λογιεῖται πρὸς αὐτὸν ὁ
  ἱερεὺς τὸ τέλος τῆς τιµῆς ἐκ τοῦ ἐνιαυτοῦ τῆς ἀφέσεως, καὶ ἀποδώσει τὴν τιµὴν
  ἐν τῇ ἡµέρᾳ ἐκείνῃ ἅγιον τῷ κυρίῳ· <span style="color:#b00e23">(24)</span>
  καὶ ἐν τῷ ἐνιαυτῷ τῆς ἀφέσεως ἀποδοθήσεται ὁ ἀγρὸς τῷ ἀνθρώπῳ, παρ’ οὗ
  κέκτηται αὐτόν, οὗ ἦν ἡ κατάσχεσις τῆς γῆς. <span style=
  "color:#b00e23">(25)</span> καὶ πᾶσα τιµὴ ἔσται σταθµίοις ἁγίοις· εἴκοσι
  ὀβολοὶ ἔσται τὸ δίδραχµον. <span style="color:#b00e23">(26)</span> Καὶ πᾶν
  πρωτότοκον, ὃ ἂν γένηται ἐν τοῖς κτήνεσίν σου, ἔσται τῷ κυρίῳ, καὶ οὐ
  καθαγιάσει οὐθεὶς αὐτό· ἐάν τε µόσχον ἐάν τε πρόβατον, τῷ κυρίῳ ἐστίν.
  <span style="color:#b00e23">(27)</span> ἐὰν δὲ τῶν τετραπόδων τῶν ἀκαθάρτων,
  ἀλλάξει κατὰ τὴν τιµὴν αὐτοῦ καὶ προσθήσει τὸ ἐπίπεµπτον πρὸς αὐτό, καὶ ἔσται
  αὐτῷ· ἐὰν δὲ µὴ λυτρῶται, πραθήσεται κατὰ τὸ τίµηµα αὐτοῦ. <span style=
  "color:#b00e23">(28)</span> πᾶν δὲ ἀνάθεµα, ὃ ἐὰν ἀναθῇ ἄνθρωπος τῷ κυρίῳ ἀπὸ
  πάντων, ὅσα αὐτῷ ἐστιν, ἀπὸ ἀνθρώπου ἕως κτήνους καὶ ἀπὸ ἀγροῦ κατασχέσεως
  αὐτοῦ, οὐκ ἀποδώσεται οὐδὲ λυτρώσεται· πᾶν ἀνάθεµα ἅγιον ἁγίων ἔσται τῷ
  κυρίῳ. <span style="color:#b00e23">(29)</span> καὶ πᾶν, ὃ ἐὰν ἀνατεθῇ ἀπὸ τῶν
  ἀνθρώπων, οὐ λυτρωθήσεται, ἀλλὰ θανάτῳ θανατωθήσεται. <span style=
  "color:#b00e23">(30)</span> Πᾶσα δεκάτη τῆς γῆς ἀπὸ τοῦ σπέρµατος τῆς γῆς καὶ
  τοῦ καρποῦ τοῦ ξυλίνου τῷ κυρίῳ ἐστίν, ἅγιον τῷ κυρίῳ. <span style=
  "color:#b00e23">(31)</span> ἐὰν δὲ λυτρῶται λύτρῳ ἄνθρωπος τὴν δεκάτην αὐτοῦ,
  τὸ ἐπίπεµπτον προσθήσει πρὸς αὐτό, καὶ ἔσται αὐτῷ. <span style=
  "color:#b00e23">(32)</span> καὶ πᾶσα δεκάτη βοῶν καὶ προβάτων καὶ πᾶν, ὃ ἐὰν
  ἔλθῃ ἐν τῷ ἀριθµῷ ὑπὸ τὴν ῥάβδον, τὸ δέκατον ἔσται ἅγιον τῷ κυρίῳ.
  <span style="color:#b00e23">(33)</span> οὐκ ἀλλάξεις καλὸν πονηρῷ· ἐὰν δὲ
  ἀλλάσσων ἀλλάξῃς αὐτό, καὶ τὸ ἄMαγµα αὐτοῦ ἔσται ἅγιον, οὐ λυτρωθήσεται.
  <span style="color:#b00e23">(34)</span> Αὗταί εἰσιν αἱ ἐντολαί, ἃς ἐνετείλατο
  κύριος τῷ Μωυσῇ πρὸς τοὺς υἱοὺς Ισραηλ ἐν τῷ ὄρει Σινα.</p>
</body>
</html>
