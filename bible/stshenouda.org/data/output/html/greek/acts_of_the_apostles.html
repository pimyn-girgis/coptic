<!DOCTYPE html>
<html>
<head>
  <title>Acts of the Apostles</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="acts_of_the_apostles">Acts of the Apostles</h2><a href=
  "#acts_of_the_apostles1">1</a> <a href="#acts_of_the_apostles2">2</a>
  <a href="#acts_of_the_apostles3">3</a> <a href="#acts_of_the_apostles4">4</a>
  <a href="#acts_of_the_apostles5">5</a> <a href="#acts_of_the_apostles6">6</a>
  <a href="#acts_of_the_apostles7">7</a> <a href="#acts_of_the_apostles8">8</a>
  <a href="#acts_of_the_apostles9">9</a> <a href=
  "#acts_of_the_apostles10">10</a> <a href="#acts_of_the_apostles11">11</a>
  <a href="#acts_of_the_apostles12">12</a> <a href=
  "#acts_of_the_apostles13">13</a> <a href="#acts_of_the_apostles14">14</a>
  <a href="#acts_of_the_apostles15">15</a> <a href=
  "#acts_of_the_apostles16">16</a> <a href="#acts_of_the_apostles17">17</a>
  <a href="#acts_of_the_apostles18">18</a> <a href=
  "#acts_of_the_apostles19">19</a> <a href="#acts_of_the_apostles20">20</a>
  <a href="#acts_of_the_apostles21">21</a> <a href=
  "#acts_of_the_apostles22">22</a> <a href="#acts_of_the_apostles23">23</a>
  <a href="#acts_of_the_apostles24">24</a> <a href=
  "#acts_of_the_apostles25">25</a> <a href="#acts_of_the_apostles26">26</a>
  <a href="#acts_of_the_apostles27">27</a> <a href=
  "#acts_of_the_apostles28">28</a>
  <h3 id="acts_of_the_apostles1">1</h3><span style="color:#b00e23">(1)</span>
  Τὸν μὲν πρῶτον λόγον ἐποιησάμην περὶ πάντων, ὦ Θεόφιλε, ὧν ἤρξατο ὁ Ἰησοῦς
  ποιεῖν τε καὶ διδάσκειν <span style="color:#b00e23">(2)</span> ἄχρι ἧς ἡμέρας
  ἐντειλάμενος τοῖς ἀποστόλοις διὰ πνεύματος ἁγίου οὓς ἐξελέξατο ἀνελήμφθη·
  <span style="color:#b00e23">(3)</span> οἷς καὶ παρέστησεν ἑαυτὸν ζῶντα μετὰ
  τὸ παθεῖν αὐτὸν ἐν πολλοῖς τεκμηρίοις, διʼ ἡμερῶν τεσσεράκοντα ὀπτανόμενος
  αὐτοῖς καὶ λέγων τὰ περὶ τῆς βασιλείας τοῦ θεοῦ· <span style=
  "color:#b00e23">(4)</span> καὶ συναλιζόμενος παρήγγειλεν αὐτοῖς ἀπὸ
  Ἱεροσολύμων μὴ χωρίζεσθαι, ἀλλὰ περιμένειν τὴν ἐπαγγελίαν τοῦ πατρὸς ἣν
  ἠκούσατέ μου· <span style="color:#b00e23">(5)</span> ὅτι Ἰωάννης μὲν
  ἐβάπτισεν ὕδατι, ὑμεῖς δὲ ἐν πνεύματι βαπτισθήσεσθε ἁγίῳ οὐ μετὰ πολλὰς
  ταύτας ἡμέρας. <span style="color:#b00e23">(6)</span> Οἱ μὲν οὖν συνελθόντες
  ἠρώτων αὐτὸν λέγοντες· Κύριε, εἰ ἐν τῷ χρόνῳ τούτῳ ἀποκαθιστάνεις τὴν
  βασιλείαν τῷ Ἰσραήλ; <span style="color:#b00e23">(7)</span> εἶπεν δὲ πρὸς
  αὐτούς· Οὐχ ὑμῶν ἐστιν γνῶναι χρόνους ἢ καιροὺς οὓς ὁ πατὴρ ἔθετο ἐν τῇ ἰδίᾳ
  ἐξουσίᾳ, <span style="color:#b00e23">(8)</span> ἀλλὰ λήμψεσθε δύναμιν
  ἐπελθόντος τοῦ ἁγίου πνεύματος ἐφʼ ὑμᾶς, καὶ ἔσεσθέ μου μάρτυρες ἔν τε
  Ἰερουσαλὴμ καὶ ἐν πάσῃ τῇ Ἰουδαίᾳ καὶ Σαμαρείᾳ καὶ ἕως ἐσχάτου τῆς γῆς.
  <span style="color:#b00e23">(9)</span> καὶ ταῦτα εἰπὼν βλεπόντων αὐτῶν ἐπήρθη
  καὶ νεφέλη ὑπέλαβεν αὐτὸν ἀπὸ τῶν ὀφθαλμῶν αὐτῶν. <span style=
  "color:#b00e23">(10)</span> καὶ ὡς ἀτενίζοντες ἦσαν εἰς τὸν οὐρανὸν
  πορευομένου αὐτοῦ, καὶ ἰδοὺ ἄνδρες δύο παρειστήκεισαν αὐτοῖς ἐν ἐσθήσεσι
  λευκαῖς, <span style="color:#b00e23">(11)</span> οἳ καὶ εἶπαν· Ἄνδρες
  Γαλιλαῖοι, τί ἑστήκατε βλέποντες εἰς τὸν οὐρανόν; οὗτος ὁ Ἰησοῦς ὁ
  ἀναλημφθεὶς ἀφʼ ὑμῶν εἰς τὸν οὐρανὸν οὕτως ἐλεύσεται ὃν τρόπον ἐθεάσασθε
  αὐτὸν πορευόμενον εἰς τὸν οὐρανόν. <span style="color:#b00e23">(12)</span>
  Τότε ὑπέστρεψαν εἰς Ἰερουσαλὴμ ἀπὸ ὄρους τοῦ καλουμένου Ἐλαιῶνος, ὅ ἐστιν
  ἐγγὺς Ἰερουσαλὴμ σαββάτου ἔχον ὁδόν. <span style="color:#b00e23">(13)</span>
  καὶ ὅτε εἰσῆλθον, εἰς τὸ ὑπερῷον ἀνέβησαν οὗ ἦσαν καταμένοντες, ὅ τε Πέτρος
  καὶ Ἰωάννης καὶ Ἰάκωβος καὶ Ἀνδρέας, Φίλιππος καὶ Θωμᾶς, Βαρθολομαῖος καὶ
  Μαθθαῖος, Ἰάκωβος Ἁλφαίου καὶ Σίμων ὁ ζηλωτὴς καὶ Ἰούδας Ἰακώβου.
  <span style="color:#b00e23">(14)</span> οὗτοι πάντες ἦσαν προσκαρτεροῦντες
  ὁμοθυμαδὸν τῇ προσευχῇ σὺν γυναιξὶν καὶ Μαριὰμ τῇ μητρὶ τοῦ Ἰησοῦ καὶ σὺν
  τοῖς ἀδελφοῖς αὐτοῦ. <span style="color:#b00e23">(15)</span> Καὶ ἐν ταῖς
  ἡμέραις ταύταις ἀναστὰς Πέτρος ἐν μέσῳ τῶν ἀδελφῶν εἶπεν (ἦν τε ὄχλος
  ὀνομάτων ἐπὶ τὸ αὐτὸ ὡς ἑκατὸν εἴκοσι)· <span style=
  "color:#b00e23">(16)</span> Ἄνδρες ἀδελφοί, ἔδει πληρωθῆναι τὴν γραφὴν ἣν
  προεῖπε τὸ πνεῦμα τὸ ἅγιον διὰ στόματος Δαυὶδ περὶ Ἰούδα τοῦ γενομένου ὁδηγοῦ
  τοῖς συλλαβοῦσιν Ἰησοῦν, <span style="color:#b00e23">(17)</span> ὅτι
  κατηριθμημένος ἦν ἐν ἡμῖν καὶ ἔλαχεν τὸν κλῆρον τῆς διακονίας ταύτης.—
  <span style="color:#b00e23">(18)</span> Οὗτος μὲν οὖν ἐκτήσατο χωρίον ἐκ
  μισθοῦ τῆς ἀδικίας, καὶ πρηνὴς γενόμενος ἐλάκησεν μέσος, καὶ ἐξεχύθη πάντα τὰ
  σπλάγχνα αὐτοῦ. <span style="color:#b00e23">(19)</span> καὶ γνωστὸν ἐγένετο
  πᾶσι τοῖς κατοικοῦσιν Ἰερουσαλήμ, ὥστε κληθῆναι τὸ χωρίον ἐκεῖνο τῇ ἰδίᾳ
  διαλέκτῳ αὐτῶν Ἁκελδαμάχ, τοῦτʼ ἔστιν Χωρίον Αἵματος.— <span style=
  "color:#b00e23">(20)</span> γέγραπται γὰρ ἐν βίβλῳ ψαλμῶν· Γενηθήτω ἡ ἔπαυλις
  αὐτοῦ ἔρημος καὶ μὴ ἔστω ὁ κατοικῶν ἐν αὐτῇ, καί· Τὴν ἐπισκοπὴν αὐτοῦ λαβέτω
  ἕτερος. <span style="color:#b00e23">(21)</span> δεῖ οὖν τῶν συνελθόντων ἡμῖν
  ἀνδρῶν ἐν παντὶ χρόνῳ ᾧ εἰσῆλθεν καὶ ἐξῆλθεν ἐφʼ ἡμᾶς ὁ κύριος Ἰησοῦς,
  <span style="color:#b00e23">(22)</span> ἀρξάμενος ἀπὸ τοῦ βαπτίσματος Ἰωάννου
  ἕως τῆς ἡμέρας ἧς ἀνελήμφθη ἀφʼ ἡμῶν, μάρτυρα τῆς ἀναστάσεως αὐτοῦ σὺν ἡμῖν
  γενέσθαι ἕνα τούτων. <span style="color:#b00e23">(23)</span> καὶ ἔστησαν δύο,
  Ἰωσὴφ τὸν καλούμενον Βαρσαββᾶν, ὃς ἐπεκλήθη Ἰοῦστος, καὶ Μαθθίαν.
  <span style="color:#b00e23">(24)</span> καὶ προσευξάμενοι εἶπαν Σὺ κύριε
  καρδιογνῶστα πάντων, ἀνάδειξον ὃν ἐξελέξω, ἐκ τούτων τῶν δύο ἕνα,
  <span style="color:#b00e23">(25)</span> λαβεῖν τὸν τόπον τῆς διακονίας ταύτης
  καὶ ἀποστολῆς, ἀφʼ ἧς παρέβη Ἰούδας πορευθῆναι εἰς τὸν τόπον τὸν ἴδιον.
  <span style="color:#b00e23">(26)</span> καὶ ἔδωκαν κλήρους αὐτοῖς, καὶ ἔπεσεν
  ὁ κλῆρος ἐπὶ Μαθθίαν, καὶ συγκατεψηφίσθη μετὰ τῶν ἕνδεκα ἀποστόλων.
  <h3 id="acts_of_the_apostles2">2</h3><span style="color:#b00e23">(1)</span>
  Καὶ ἐν τῷ συμπληροῦσθαι τὴν ἡμέραν τῆς πεντηκοστῆς ἦσαν πάντες ὁμοῦ ἐπὶ τὸ
  αὐτό, <span style="color:#b00e23">(2)</span> καὶ ἐγένετο ἄφνω ἐκ τοῦ οὐρανοῦ
  ἦχος ὥσπερ φερομένης πνοῆς βιαίας καὶ ἐπλήρωσεν ὅλον τὸν οἶκον οὗ ἦσαν
  καθήμενοι, <span style="color:#b00e23">(3)</span> καὶ ὤφθησαν αὐτοῖς
  διαμεριζόμεναι γλῶσσαι ὡσεὶ πυρός, καὶ ἐκάθισεν ἐφʼ ἕνα ἕκαστον αὐτῶν,
  <span style="color:#b00e23">(4)</span> καὶ ἐπλήσθησαν πάντες πνεύματος ἁγίου,
  καὶ ἤρξαντο λαλεῖν ἑτέραις γλώσσαις καθὼς τὸ πνεῦμα ἐδίδου ἀποφθέγγεσθαι
  αὐτοῖς. <span style="color:#b00e23">(5)</span> Ἦσαν δὲ ἐν Ἰερουσαλὴμ
  κατοικοῦντες Ἰουδαῖοι, ἄνδρες εὐλαβεῖς ἀπὸ παντὸς ἔθνους τῶν ὑπὸ τὸν οὐρανόν·
  <span style="color:#b00e23">(6)</span> γενομένης δὲ τῆς φωνῆς ταύτης συνῆλθε
  τὸ πλῆθος καὶ συνεχύθη, ὅτι ἤκουον εἷς ἕκαστος τῇ ἰδίᾳ διαλέκτῳ λαλούντων
  αὐτῶν· <span style="color:#b00e23">(7)</span> ἐξίσταντο δὲ καὶ ἐθαύμαζον
  λέγοντες· Οὐχ ἰδοὺ πάντες οὗτοί εἰσιν οἱ λαλοῦντες Γαλιλαῖοι; <span style=
  "color:#b00e23">(8)</span> καὶ πῶς ἡμεῖς ἀκούομεν ἕκαστος τῇ ἰδίᾳ διαλέκτῳ
  ἡμῶν ἐν ᾗ ἐγεννήθημεν; <span style="color:#b00e23">(9)</span> Πάρθοι καὶ
  Μῆδοι καὶ Ἐλαμῖται, καὶ οἱ κατοικοῦντες τὴν Μεσοποταμίαν, Ἰουδαίαν τε καὶ
  Καππαδοκίαν, Πόντον καὶ τὴν Ἀσίαν, <span style="color:#b00e23">(10)</span>
  Φρυγίαν τε καὶ Παμφυλίαν, Αἴγυπτον καὶ τὰ μέρη τῆς Λιβύης τῆς κατὰ Κυρήνην,
  καὶ οἱ ἐπιδημοῦντες Ῥωμαῖοι, <span style="color:#b00e23">(11)</span> Ἰουδαῖοί
  τε καὶ προσήλυτοι, Κρῆτες καὶ Ἄραβες, ἀκούομεν λαλούντων αὐτῶν ταῖς ἡμετέραις
  γλώσσαις τὰ μεγαλεῖα τοῦ θεοῦ. <span style="color:#b00e23">(12)</span>
  ἐξίσταντο δὲ πάντες καὶ διηπόρουν, ἄλλος πρὸς ἄλλον λέγοντες· Τί θέλει τοῦτο
  εἶναι; <span style="color:#b00e23">(13)</span> ἕτεροι δὲ διαχλευάζοντες
  ἔλεγον ὅτι Γλεύκους μεμεστωμένοι εἰσίν. <span style=
  "color:#b00e23">(14)</span> Σταθεὶς δὲ ὁ Πέτρος σὺν τοῖς ἕνδεκα ἐπῆρεν τὴν
  φωνὴν αὐτοῦ καὶ ἀπεφθέγξατο αὐτοῖς· Ἄνδρες Ἰουδαῖοι καὶ οἱ κατοικοῦντες
  Ἰερουσαλὴμ πάντες, τοῦτο ὑμῖν γνωστὸν ἔστω καὶ ἐνωτίσασθε τὰ ῥήματά μου.
  <span style="color:#b00e23">(15)</span> οὐ γὰρ ὡς ὑμεῖς ὑπολαμβάνετε οὗτοι
  μεθύουσιν, ἔστιν γὰρ ὥρα τρίτη τῆς ἡμέρας, <span style=
  "color:#b00e23">(16)</span> ἀλλὰ τοῦτό ἐστιν τὸ εἰρημένον διὰ τοῦ προφήτου
  Ἰωήλ· <span style="color:#b00e23">(17)</span> Καὶ ἔσται ἐν ταῖς ἐσχάταις
  ἡμέραις, λέγει ὁ θεός, ἐκχεῶ ἀπὸ τοῦ πνεύματός μου ἐπὶ πᾶσαν σάρκα, καὶ
  προφητεύσουσιν οἱ υἱοὶ ὑμῶν καὶ αἱ θυγατέρες ὑμῶν, καὶ οἱ νεανίσκοι ὑμῶν
  ὁράσεις ὄψονται, καὶ οἱ πρεσβύτεροι ὑμῶν ἐνυπνίοις ἐνυπνιασθήσονται·
  <span style="color:#b00e23">(18)</span> καί γε ἐπὶ τοὺς δούλους μου καὶ ἐπὶ
  τὰς δούλας μου ἐν ταῖς ἡμέραις ἐκείναις ἐκχεῶ ἀπὸ τοῦ πνεύματός μου, καὶ
  προφητεύσουσιν. <span style="color:#b00e23">(19)</span> καὶ δώσω τέρατα ἐν τῷ
  οὐρανῷ ἄνω καὶ σημεῖα ἐπὶ τῆς γῆς κάτω, αἷμα καὶ πῦρ καὶ ἀτμίδα καπνοῦ·
  <span style="color:#b00e23">(20)</span> ὁ ἥλιος μεταστραφήσεται εἰς σκότος
  καὶ ἡ σελήνη εἰς αἷμα πρὶν ἢ ἐλθεῖν ἡμέραν κυρίου τὴν μεγάλην καὶ ἐπιφανῆ.
  <span style="color:#b00e23">(21)</span> καὶ ἔσται πᾶς ὃς ἐὰν ἐπικαλέσηται τὸ
  ὄνομα κυρίου σωθήσεται. <span style="color:#b00e23">(22)</span> Ἄνδρες
  Ἰσραηλῖται, ἀκούσατε τοὺς λόγους τούτους. Ἰησοῦν τὸν Ναζωραῖον, ἄνδρα
  ἀποδεδειγμένον ἀπὸ τοῦ θεοῦ εἰς ὑμᾶς δυνάμεσι καὶ τέρασι καὶ σημείοις οἷς
  ἐποίησεν διʼ αὐτοῦ ὁ θεὸς ἐν μέσῳ ὑμῶν, καθὼς αὐτοὶ οἴδατε, <span style=
  "color:#b00e23">(23)</span> τοῦτον τῇ ὡρισμένῃ βουλῇ καὶ προγνώσει τοῦ θεοῦ
  ἔκδοτον διὰ χειρὸς ἀνόμων προσπήξαντες ἀνείλατε, <span style=
  "color:#b00e23">(24)</span> ὃν ὁ θεὸς ἀνέστησεν λύσας τὰς ὠδῖνας τοῦ θανάτου,
  καθότι οὐκ ἦν δυνατὸν κρατεῖσθαι αὐτὸν ὑπʼ αὐτοῦ· <span style=
  "color:#b00e23">(25)</span> Δαυὶδ γὰρ λέγει εἰς αὐτόν· Προορώμην τὸν κύριον
  ἐνώπιόν μου διὰ παντός, ὅτι ἐκ δεξιῶν μού ἐστιν ἵνα μὴ σαλευθῶ. <span style=
  "color:#b00e23">(26)</span> διὰ τοῦτο ηὐφράνθη ἡ καρδία μου καὶ ἠγαλλιάσατο ἡ
  γλῶσσά μου, ἔτι δὲ καὶ ἡ σάρξ μου κατασκηνώσει ἐπʼ ἐλπίδι· <span style=
  "color:#b00e23">(27)</span> ὅτι οὐκ ἐγκαταλείψεις τὴν ψυχήν μου εἰς ᾅδην,
  οὐδὲ δώσεις τὸν ὅσιόν σου ἰδεῖν διαφθοράν. <span style=
  "color:#b00e23">(28)</span> ἐγνώρισάς μοι ὁδοὺς ζωῆς, πληρώσεις με εὐφροσύνης
  μετὰ τοῦ προσώπου σου. <span style="color:#b00e23">(29)</span> Ἄνδρες
  ἀδελφοί, ἐξὸν εἰπεῖν μετὰ παρρησίας πρὸς ὑμᾶς περὶ τοῦ πατριάρχου Δαυίδ, ὅτι
  καὶ ἐτελεύτησεν καὶ ἐτάφη, καὶ τὸ μνῆμα αὐτοῦ ἔστιν ἐν ἡμῖν ἄχρι τῆς ἡμέρας
  ταύτης· <span style="color:#b00e23">(30)</span> προφήτης οὖν ὑπάρχων, καὶ
  εἰδὼς ὅτι ὅρκῳ ὤμοσεν αὐτῷ ὁ θεὸς ἐκ καρποῦ τῆς ὀσφύος αὐτοῦ καθίσαι ἐπὶ τὸν
  θρόνον αὐτοῦ, <span style="color:#b00e23">(31)</span> προϊδὼν ἐλάλησεν περὶ
  τῆς ἀναστάσεως τοῦ χριστοῦ ὅτι οὔτε ἐγκατελείφθη εἰς ᾅδην οὔτε ἡ σὰρξ αὐτοῦ
  εἶδεν διαφθοράν. <span style="color:#b00e23">(32)</span> τοῦτον τὸν Ἰησοῦν
  ἀνέστησεν ὁ θεός, οὗ πάντες ἡμεῖς ἐσμεν μάρτυρες. <span style=
  "color:#b00e23">(33)</span> τῇ δεξιᾷ οὖν τοῦ θεοῦ ὑψωθεὶς τήν τε ἐπαγγελίαν
  τοῦ πνεύματος τοῦ ἁγίου λαβὼν παρὰ τοῦ πατρὸς ἐξέχεεν τοῦτο ὃ ὑμεῖς βλέπετε
  καὶ ἀκούετε. <span style="color:#b00e23">(34)</span> οὐ γὰρ Δαυὶδ ἀνέβη εἰς
  τοὺς οὐρανούς, λέγει δὲ αὐτός· Εἶπεν ὁ κύριος τῷ κυρίῳ μου· Κάθου ἐκ δεξιῶν
  μου, <span style="color:#b00e23">(35)</span> ἕως ἂν θῶ τοὺς ἐχθρούς σου
  ὑποπόδιον τῶν ποδῶν σου. <span style="color:#b00e23">(36)</span> ἀσφαλῶς οὖν
  γινωσκέτω πᾶς οἶκος Ἰσραὴλ ὅτι καὶ κύριον αὐτὸν καὶ χριστὸν ἐποίησεν ὁ θεός,
  τοῦτον τὸν Ἰησοῦν ὃν ὑμεῖς ἐσταυρώσατε. <span style=
  "color:#b00e23">(37)</span> Ἀκούσαντες δὲ κατενύγησαν τὴν καρδίαν, εἶπόν τε
  πρὸς τὸν Πέτρον καὶ τοὺς λοιποὺς ἀποστόλους· Τί ποιήσωμεν, ἄνδρες ἀδελφοί;
  <span style="color:#b00e23">(38)</span> Πέτρος δὲ πρὸς αὐτούς· Μετανοήσατε,
  καὶ βαπτισθήτω ἕκαστος ὑμῶν ἐπὶ τῷ ὀνόματι Ἰησοῦ Χριστοῦ εἰς ἄφεσιν τῶν
  ἁμαρτιῶν ὑμῶν, καὶ λήμψεσθε τὴν δωρεὰν τοῦ ἁγίου πνεύματος· <span style=
  "color:#b00e23">(39)</span> ὑμῖν γάρ ἐστιν ἡ ἐπαγγελία καὶ τοῖς τέκνοις ὑμῶν
  καὶ πᾶσι τοῖς εἰς μακρὰν ὅσους ἂν προσκαλέσηται κύριος ὁ θεὸς ἡμῶν.
  <span style="color:#b00e23">(40)</span> ἑτέροις τε λόγοις πλείοσιν
  διεμαρτύρατο, καὶ παρεκάλει αὐτοὺς λέγων· Σώθητε ἀπὸ τῆς γενεᾶς τῆς σκολιᾶς
  ταύτης. <span style="color:#b00e23">(41)</span> οἱ μὲν οὖν ἀποδεξάμενοι τὸν
  λόγον αὐτοῦ ἐβαπτίσθησαν, καὶ προσετέθησαν ἐν τῇ ἡμέρᾳ ἐκείνῃ ψυχαὶ ὡσεὶ
  τρισχίλιαι. <span style="color:#b00e23">(42)</span> ἦσαν δὲ προσκαρτεροῦντες
  τῇ διδαχῇ τῶν ἀποστόλων καὶ τῇ κοινωνίᾳ, τῇ κλάσει τοῦ ἄρτου καὶ ταῖς
  προσευχαῖς. <span style="color:#b00e23">(43)</span> Ἐγίνετο δὲ πάσῃ ψυχῇ
  φόβος, πολλά τε τέρατα καὶ σημεῖα διὰ τῶν ἀποστόλων ἐγίνετο. <span style=
  "color:#b00e23">(44)</span> πάντες δὲ οἱ πιστεύοντες ἦσαν ἐπὶ τὸ αὐτὸ καὶ
  εἶχον ἅπαντα κοινά, <span style="color:#b00e23">(45)</span> καὶ τὰ κτήματα
  καὶ τὰς ὑπάρξεις ἐπίπρασκον καὶ διεμέριζον αὐτὰ πᾶσιν καθότι ἄν τις χρείαν
  εἶχεν· <span style="color:#b00e23">(46)</span> καθʼ ἡμέραν τε
  προσκαρτεροῦντες ὁμοθυμαδὸν ἐν τῷ ἱερῷ, κλῶντές τε κατʼ οἶκον ἄρτον,
  μετελάμβανον τροφῆς ἐν ἀγαλλιάσει καὶ ἀφελότητι καρδίας, <span style=
  "color:#b00e23">(47)</span> αἰνοῦντες τὸν θεὸν καὶ ἔχοντες χάριν πρὸς ὅλον
  τὸν λαόν. ὁ δὲ κύριος προσετίθει τοὺς σῳζομένους καθʼ ἡμέραν ἐπὶ τὸ αὐτό.
  <h3 id="acts_of_the_apostles3">3</h3><span style="color:#b00e23">(1)</span>
  Πέτρος δὲ καὶ Ἰωάννης ἀνέβαινον εἰς τὸ ἱερὸν ἐπὶ τὴν ὥραν τῆς προσευχῆς τὴν
  ἐνάτην, <span style="color:#b00e23">(2)</span> καί τις ἀνὴρ χωλὸς ἐκ κοιλίας
  μητρὸς αὐτοῦ ὑπάρχων ἐβαστάζετο, ὃν ἐτίθουν καθʼ ἡμέραν πρὸς τὴν θύραν τοῦ
  ἱεροῦ τὴν λεγομένην Ὡραίαν τοῦ αἰτεῖν ἐλεημοσύνην παρὰ τῶν εἰσπορευομένων εἰς
  τὸ ἱερόν, <span style="color:#b00e23">(3)</span> ὃς ἰδὼν Πέτρον καὶ Ἰωάννην
  μέλλοντας εἰσιέναι εἰς τὸ ἱερὸν ἠρώτα ἐλεημοσύνην λαβεῖν. <span style=
  "color:#b00e23">(4)</span> ἀτενίσας δὲ Πέτρος εἰς αὐτὸν σὺν τῷ Ἰωάννῃ εἶπεν·
  Βλέψον εἰς ἡμᾶς. <span style="color:#b00e23">(5)</span> ὁ δὲ ἐπεῖχεν αὐτοῖς
  προσδοκῶν τι παρʼ αὐτῶν λαβεῖν. <span style="color:#b00e23">(6)</span> εἶπεν
  δὲ Πέτρος· Ἀργύριον καὶ χρυσίον οὐχ ὑπάρχει μοι, ὃ δὲ ἔχω τοῦτό σοι δίδωμι·
  ἐν τῷ ὀνόματι Ἰησοῦ Χριστοῦ τοῦ Ναζωραίου περιπάτει. <span style=
  "color:#b00e23">(7)</span> καὶ πιάσας αὐτὸν τῆς δεξιᾶς χειρὸς ἤγειρεν αὐτόν·
  παραχρῆμα δὲ ἐστερεώθησαν αἱ βάσεις αὐτοῦ καὶ τὰ σφυδρά, <span style=
  "color:#b00e23">(8)</span> καὶ ἐξαλλόμενος ἔστη καὶ περιεπάτει, καὶ εἰσῆλθεν
  σὺν αὐτοῖς εἰς τὸ ἱερὸν περιπατῶν καὶ ἁλλόμενος καὶ αἰνῶν τὸν θεόν.
  <span style="color:#b00e23">(9)</span> καὶ εἶδεν πᾶς ὁ λαὸς αὐτὸν
  περιπατοῦντα καὶ αἰνοῦντα τὸν θεόν, <span style="color:#b00e23">(10)</span>
  ἐπεγίνωσκον δὲ αὐτὸν ὅτι οὗτος ἦν ὁ πρὸς τὴν ἐλεημοσύνην καθήμενος ἐπὶ τῇ
  Ὡραίᾳ Πύλῃ τοῦ ἱεροῦ, καὶ ἐπλήσθησαν θάμβους καὶ ἐκστάσεως ἐπὶ τῷ συμβεβηκότι
  αὐτῷ. <span style="color:#b00e23">(11)</span> Κρατοῦντος δὲ αὐτοῦ τὸν Πέτρον
  καὶ τὸν Ἰωάννην συνέδραμεν πᾶς ὁ λαὸς πρὸς αὐτοὺς ἐπὶ τῇ στοᾷ τῇ καλουμένῃ
  Σολομῶντος ἔκθαμβοι. <span style="color:#b00e23">(12)</span> ἰδὼν δὲ ὁ Πέτρος
  ἀπεκρίνατο πρὸς τὸν λαόν· Ἄνδρες Ἰσραηλῖται, τί θαυμάζετε ἐπὶ τούτῳ, ἢ ἡμῖν
  τί ἀτενίζετε ὡς ἰδίᾳ δυνάμει ἢ εὐσεβείᾳ πεποιηκόσιν τοῦ περιπατεῖν αὐτόν;
  <span style="color:#b00e23">(13)</span> ὁ θεὸς Ἀβραὰμ καὶ Ἰσαὰκ καὶ Ἰακώβ, ὁ
  θεὸς τῶν πατέρων ἡμῶν, ἐδόξασεν τὸν παῖδα αὐτοῦ Ἰησοῦν, ὃν ὑμεῖς μὲν
  παρεδώκατε καὶ ἠρνήσασθε κατὰ πρόσωπον Πιλάτου, κρίναντος ἐκείνου ἀπολύειν·
  <span style="color:#b00e23">(14)</span> ὑμεῖς δὲ τὸν ἅγιον καὶ δίκαιον
  ἠρνήσασθε καὶ ᾐτήσασθε ἄνδρα φονέα χαρισθῆναι ὑμῖν, <span style=
  "color:#b00e23">(15)</span> τὸν δὲ ἀρχηγὸν τῆς ζωῆς ἀπεκτείνατε, ὃν ὁ θεὸς
  ἤγειρεν ἐκ νεκρῶν, οὗ ἡμεῖς μάρτυρές ἐσμεν. <span style=
  "color:#b00e23">(16)</span> καὶ ἐπὶ τῇ πίστει τοῦ ὀνόματος αὐτοῦ τοῦτον ὃν
  θεωρεῖτε καὶ οἴδατε ἐστερέωσεν τὸ ὄνομα αὐτοῦ, καὶ ἡ πίστις ἡ διʼ αὐτοῦ
  ἔδωκεν αὐτῷ τὴν ὁλοκληρίαν ταύτην ἀπέναντι πάντων ὑμῶν. <span style=
  "color:#b00e23">(17)</span> Καὶ νῦν, ἀδελφοί, οἶδα ὅτι κατὰ ἄγνοιαν ἐπράξατε,
  ὥσπερ καὶ οἱ ἄρχοντες ὑμῶν· <span style="color:#b00e23">(18)</span> ὁ δὲ θεὸς
  ἃ προκατήγγειλεν διὰ στόματος πάντων τῶν προφητῶν παθεῖν τὸν χριστὸν αὐτοῦ
  ἐπλήρωσεν οὕτως. <span style="color:#b00e23">(19)</span> μετανοήσατε οὖν καὶ
  ἐπιστρέψατε πρὸς τὸ ἐξαλειφθῆναι ὑμῶν τὰς ἁμαρτίας, <span style=
  "color:#b00e23">(20)</span> ὅπως ἂν ἔλθωσιν καιροὶ ἀναψύξεως ἀπὸ προσώπου τοῦ
  κυρίου καὶ ἀποστείλῃ τὸν προκεχειρισμένον ὑμῖν χριστὸν Ἰησοῦν, <span style=
  "color:#b00e23">(21)</span> ὃν δεῖ οὐρανὸν μὲν δέξασθαι ἄχρι χρόνων
  ἀποκαταστάσεως πάντων ὧν ἐλάλησεν ὁ θεὸς διὰ στόματος τῶν ἁγίων ἀπʼ αἰῶνος
  αὐτοῦ προφητῶν. <span style="color:#b00e23">(22)</span> Μωϋσῆς μὲν εἶπεν ὅτι
  Προφήτην ὑμῖν ἀναστήσει κύριος ὁ θεὸς ἐκ τῶν ἀδελφῶν ὑμῶν ὡς ἐμέ· αὐτοῦ
  ἀκούσεσθε κατὰ πάντα ὅσα ἂν λαλήσῃ πρὸς ὑμᾶς. <span style=
  "color:#b00e23">(23)</span> ἔσται δὲ πᾶσα ψυχὴ ἥτις ἂν μὴ ἀκούσῃ τοῦ προφήτου
  ἐκείνου ἐξολεθρευθήσεται ἐκ τοῦ λαοῦ. <span style="color:#b00e23">(24)</span>
  καὶ πάντες δὲ οἱ προφῆται ἀπὸ Σαμουὴλ καὶ τῶν καθεξῆς ὅσοι ἐλάλησαν καὶ
  κατήγγειλαν τὰς ἡμέρας ταύτας. <span style="color:#b00e23">(25)</span> ὑμεῖς
  ἐστε οἱ υἱοὶ τῶν προφητῶν καὶ τῆς διαθήκης ἧς διέθετο ὁ θεὸς πρὸς τοὺς
  πατέρας ὑμῶν, λέγων πρὸς Ἀβραάμ· Καὶ ἐν τῷ σπέρματί σου ἐνευλογηθήσονται
  πᾶσαι αἱ πατριαὶ τῆς γῆς. <span style="color:#b00e23">(26)</span> ὑμῖν πρῶτον
  ἀναστήσας ὁ θεὸς τὸν παῖδα αὐτοῦ ἀπέστειλεν αὐτὸν εὐλογοῦντα ὑμᾶς ἐν τῷ
  ἀποστρέφειν ἕκαστον ἀπὸ τῶν πονηριῶν ὑμῶν.
  <h3 id="acts_of_the_apostles4">4</h3><span style="color:#b00e23">(1)</span>
  Λαλούντων δὲ αὐτῶν πρὸς τὸν λαὸν ἐπέστησαν αὐτοῖς οἱ ἱερεῖς καὶ ὁ στρατηγὸς
  τοῦ ἱεροῦ καὶ οἱ Σαδδουκαῖοι, <span style="color:#b00e23">(2)</span>
  διαπονούμενοι διὰ τὸ διδάσκειν αὐτοὺς τὸν λαὸν καὶ καταγγέλλειν ἐν τῷ Ἰησοῦ
  τὴν ἀνάστασιν τὴν ἐκ νεκρῶν, <span style="color:#b00e23">(3)</span> καὶ
  ἐπέβαλον αὐτοῖς τὰς χεῖρας καὶ ἔθεντο εἰς τήρησιν εἰς τὴν αὔριον, ἦν γὰρ
  ἑσπέρα ἤδη. <span style="color:#b00e23">(4)</span> πολλοὶ δὲ τῶν ἀκουσάντων
  τὸν λόγον ἐπίστευσαν, καὶ ἐγενήθη ὁ ἀριθμὸς τῶν ἀνδρῶν ὡς χιλιάδες πέντε.
  <span style="color:#b00e23">(5)</span> Ἐγένετο δὲ ἐπὶ τὴν αὔριον συναχθῆναι
  αὐτῶν τοὺς ἄρχοντας καὶ τοὺς πρεσβυτέρους καὶ τοὺς γραμματεῖς ἐν Ἰερουσαλήμ
  <span style="color:#b00e23">(6)</span> (καὶ Ἅννας ὁ ἀρχιερεὺς καὶ Καϊάφας καὶ
  Ἰωάννης καὶ Ἀλέξανδρος καὶ ὅσοι ἦσαν ἐκ γένους ἀρχιερατικοῦ), <span style=
  "color:#b00e23">(7)</span> καὶ στήσαντες αὐτοὺς ἐν τῷ μέσῳ ἐπυνθάνοντο· Ἐν
  ποίᾳ δυνάμει ἢ ἐν ποίῳ ὀνόματι ἐποιήσατε τοῦτο ὑμεῖς; <span style=
  "color:#b00e23">(8)</span> τότε Πέτρος πλησθεὶς πνεύματος ἁγίου εἶπεν πρὸς
  αὐτούς· Ἄρχοντες τοῦ λαοῦ καὶ πρεσβύτεροι, <span style=
  "color:#b00e23">(9)</span> εἰ ἡμεῖς σήμερον ἀνακρινόμεθα ἐπὶ εὐεργεσίᾳ
  ἀνθρώπου ἀσθενοῦς, ἐν τίνι οὗτος σέσωσται, <span style=
  "color:#b00e23">(10)</span> γνωστὸν ἔστω πᾶσιν ὑμῖν καὶ παντὶ τῷ λαῷ Ἰσραὴλ
  ὅτι ἐν τῷ ὀνόματι Ἰησοῦ Χριστοῦ τοῦ Ναζωραίου, ὃν ὑμεῖς ἐσταυρώσατε, ὃν ὁ
  θεὸς ἤγειρεν ἐκ νεκρῶν, ἐν τούτῳ οὗτος παρέστηκεν ἐνώπιον ὑμῶν ὑγιής.
  <span style="color:#b00e23">(11)</span> οὗτός ἐστιν ὁ λίθος ὁ ἐξουθενηθεὶς
  ὑφʼ ὑμῶν τῶν οἰκοδόμων, ὁ γενόμενος εἰς κεφαλὴν γωνίας. <span style=
  "color:#b00e23">(12)</span> καὶ οὐκ ἔστιν ἐν ἄλλῳ οὐδενὶ ἡ σωτηρία, οὐδὲ γὰρ
  ὄνομά ἐστιν ἕτερον ὑπὸ τὸν οὐρανὸν τὸ δεδομένον ἐν ἀνθρώποις ἐν ᾧ δεῖ σωθῆναι
  ἡμᾶς. <span style="color:#b00e23">(13)</span> Θεωροῦντες δὲ τὴν τοῦ Πέτρου
  παρρησίαν καὶ Ἰωάννου καὶ καταλαβόμενοι ὅτι ἄνθρωποι ἀγράμματοί εἰσιν καὶ
  ἰδιῶται, ἐθαύμαζον, ἐπεγίνωσκόν τε αὐτοὺς ὅτι σὺν τῷ Ἰησοῦ ἦσαν, <span style=
  "color:#b00e23">(14)</span> τόν τε ἄνθρωπον βλέποντες σὺν αὐτοῖς ἑστῶτα τὸν
  τεθεραπευμένον οὐδὲν εἶχον ἀντειπεῖν. <span style="color:#b00e23">(15)</span>
  κελεύσαντες δὲ αὐτοὺς ἔξω τοῦ συνεδρίου ἀπελθεῖν συνέβαλλον πρὸς ἀλλήλους
  <span style="color:#b00e23">(16)</span> λέγοντες· Τί ποιήσωμεν τοῖς ἀνθρώποις
  τούτοις; ὅτι μὲν γὰρ γνωστὸν σημεῖον γέγονεν διʼ αὐτῶν πᾶσιν τοῖς κατοικοῦσιν
  Ἰερουσαλὴμ φανερόν, καὶ οὐ δυνάμεθα ἀρνεῖσθαι· <span style=
  "color:#b00e23">(17)</span> ἀλλʼ ἵνα μὴ ἐπὶ πλεῖον διανεμηθῇ εἰς τὸν λαόν,
  ἀπειλησώμεθα αὐτοῖς μηκέτι λαλεῖν ἐπὶ τῷ ὀνόματι τούτῳ μηδενὶ ἀνθρώπων.
  <span style="color:#b00e23">(18)</span> καὶ καλέσαντες αὐτοὺς παρήγγειλαν τὸ
  καθόλου μὴ φθέγγεσθαι μηδὲ διδάσκειν ἐπὶ τῷ ὀνόματι τοῦ Ἰησοῦ. <span style=
  "color:#b00e23">(19)</span> ὁ δὲ Πέτρος καὶ Ἰωάννης ἀποκριθέντες εἶπον πρὸς
  αὐτούς· Εἰ δίκαιόν ἐστιν ἐνώπιον τοῦ θεοῦ ὑμῶν ἀκούειν μᾶλλον ἢ τοῦ θεοῦ,
  κρίνατε, <span style="color:#b00e23">(20)</span> οὐ δυνάμεθα γὰρ ἡμεῖς ἃ
  εἴδαμεν καὶ ἠκούσαμεν μὴ λαλεῖν. <span style="color:#b00e23">(21)</span> οἱ
  δὲ προσαπειλησάμενοι ἀπέλυσαν αὐτούς, μηδὲν εὑρίσκοντες τὸ πῶς κολάσωνται
  αὐτούς, διὰ τὸν λαόν, ὅτι πάντες ἐδόξαζον τὸν θεὸν ἐπὶ τῷ γεγονότι·
  <span style="color:#b00e23">(22)</span> ἐτῶν γὰρ ἦν πλειόνων τεσσεράκοντα ὁ
  ἄνθρωπος ἐφʼ ὃν γεγόνει τὸ σημεῖον τοῦτο τῆς ἰάσεως. <span style=
  "color:#b00e23">(23)</span> Ἀπολυθέντες δὲ ἦλθον πρὸς τοὺς ἰδίους καὶ
  ἀπήγγειλαν ὅσα πρὸς αὐτοὺς οἱ ἀρχιερεῖς καὶ οἱ πρεσβύτεροι εἶπαν.
  <span style="color:#b00e23">(24)</span> οἱ δὲ ἀκούσαντες ὁμοθυμαδὸν ἦραν
  φωνὴν πρὸς τὸν θεὸν καὶ εἶπαν· Δέσποτα, σὺ ὁ ποιήσας τὸν οὐρανὸν καὶ τὴν γῆν
  καὶ τὴν θάλασσαν καὶ πάντα τὰ ἐν αὐτοῖς, <span style=
  "color:#b00e23">(25)</span> ὁ τοῦ πατρὸς ἡμῶν διὰ πνεύματος ἁγίου στόματος
  Δαυὶδ παιδός σου εἰπών· Ἱνατί ἐφρύαξαν ἔθνη καὶ λαοὶ ἐμελέτησαν κενά;
  <span style="color:#b00e23">(26)</span> παρέστησαν οἱ βασιλεῖς τῆς γῆς καὶ οἱ
  ἄρχοντες συνήχθησαν ἐπὶ τὸ αὐτὸ κατὰ τοῦ κυρίου καὶ κατὰ τοῦ χριστοῦ αὐτοῦ.
  <span style="color:#b00e23">(27)</span> συνήχθησαν γὰρ ἐπʼ ἀληθείας ἐν τῇ
  πόλει ταύτῃ ἐπὶ τὸν ἅγιον παῖδά σου Ἰησοῦν, ὃν ἔχρισας, Ἡρῴδης τε καὶ Πόντιος
  Πιλᾶτος σὺν ἔθνεσιν καὶ λαοῖς Ἰσραήλ, <span style="color:#b00e23">(28)</span>
  ποιῆσαι ὅσα ἡ χείρ σου καὶ ἡ βουλὴ προώρισεν γενέσθαι. <span style=
  "color:#b00e23">(29)</span> καὶ τὰ νῦν, κύριε, ἔπιδε ἐπὶ τὰς ἀπειλὰς αὐτῶν
  καὶ δὸς τοῖς δούλοις σου μετὰ παρρησίας πάσης λαλεῖν τὸν λόγον σου,
  <span style="color:#b00e23">(30)</span> ἐν τῷ τὴν χεῖρά σου ἐκτείνειν σε εἰς
  ἴασιν καὶ σημεῖα καὶ τέρατα γίνεσθαι διὰ τοῦ ὀνόματος τοῦ ἁγίου παιδός σου
  Ἰησοῦ. <span style="color:#b00e23">(31)</span> καὶ δεηθέντων αὐτῶν ἐσαλεύθη ὁ
  τόπος ἐν ᾧ ἦσαν συνηγμένοι, καὶ ἐπλήσθησαν ἅπαντες τοῦ ἁγίου πνεύματος, καὶ
  ἐλάλουν τὸν λόγον τοῦ θεοῦ μετὰ παρρησίας. <span style=
  "color:#b00e23">(32)</span> Τοῦ δὲ πλήθους τῶν πιστευσάντων ἦν καρδία καὶ
  ψυχὴ μία, καὶ οὐδὲ εἷς τι τῶν ὑπαρχόντων αὐτῷ ἔλεγεν ἴδιον εἶναι, ἀλλʼ ἦν
  αὐτοῖς πάντα κοινά. <span style="color:#b00e23">(33)</span> καὶ δυνάμει
  μεγάλῃ ἀπεδίδουν τὸ μαρτύριον οἱ ἀπόστολοι τῆς ἀναστάσεως τοῦ κυρίου Ἰησοῦ,
  χάρις τε μεγάλη ἦν ἐπὶ πάντας αὐτούς. <span style="color:#b00e23">(34)</span>
  οὐδὲ γὰρ ἐνδεής τις ἦν ἐν αὐτοῖς· ὅσοι γὰρ κτήτορες χωρίων ἢ οἰκιῶν ὑπῆρχον,
  πωλοῦντες ἔφερον τὰς τιμὰς τῶν πιπρασκομένων <span style=
  "color:#b00e23">(35)</span> καὶ ἐτίθουν παρὰ τοὺς πόδας τῶν ἀποστόλων·
  διεδίδετο δὲ ἑκάστῳ καθότι ἄν τις χρείαν εἶχεν. <span style=
  "color:#b00e23">(36)</span> Ἰωσὴφ δὲ ὁ ἐπικληθεὶς Βαρναβᾶς ἀπὸ τῶν ἀποστόλων,
  ὅ ἐστιν μεθερμηνευόμενον υἱὸς παρακλήσεως, Λευίτης, Κύπριος τῷ γένει,
  <span style="color:#b00e23">(37)</span> ὑπάρχοντος αὐτῷ ἀγροῦ πωλήσας ἤνεγκεν
  τὸ χρῆμα καὶ ἔθηκεν παρὰ τοὺς πόδας τῶν ἀποστόλων.
  <h3 id="acts_of_the_apostles5">5</h3><span style="color:#b00e23">(1)</span>
  Ἀνὴρ δέ τις Ἁνανίας ὀνόματι σὺν Σαπφίρῃ τῇ γυναικὶ αὐτοῦ ἐπώλησεν κτῆμα
  <span style="color:#b00e23">(2)</span> καὶ ἐνοσφίσατο ἀπὸ τῆς τιμῆς,
  συνειδυίης καὶ τῆς γυναικός, καὶ ἐνέγκας μέρος τι παρὰ τοὺς πόδας τῶν
  ἀποστόλων ἔθηκεν. <span style="color:#b00e23">(3)</span> εἶπεν δὲ ὁ Πέτρος·
  Ἁνανία, διὰ τί ἐπλήρωσεν ὁ Σατανᾶς τὴν καρδίαν σου, ψεύσασθαί σε τὸ πνεῦμα τὸ
  ἅγιον καὶ νοσφίσασθαι ἀπὸ τῆς τιμῆς τοῦ χωρίου; <span style=
  "color:#b00e23">(4)</span> οὐχὶ μένον σοὶ ἔμενεν καὶ πραθὲν ἐν τῇ σῇ ἐξουσίᾳ
  ὑπῆρχεν; τί ὅτι ἔθου ἐν τῇ καρδίᾳ σου τὸ πρᾶγμα τοῦτο; οὐκ ἐψεύσω ἀνθρώποις
  ἀλλὰ τῷ θεῷ. <span style="color:#b00e23">(5)</span> ἀκούων δὲ ὁ Ἁνανίας τοὺς
  λόγους τούτους πεσὼν ἐξέψυξεν· καὶ ἐγένετο φόβος μέγας ἐπὶ πάντας τοὺς
  ἀκούοντας. <span style="color:#b00e23">(6)</span> ἀναστάντες δὲ οἱ νεώτεροι
  συνέστειλαν αὐτὸν καὶ ἐξενέγκαντες ἔθαψαν. <span style=
  "color:#b00e23">(7)</span> Ἐγένετο δὲ ὡς ὡρῶν τριῶν διάστημα καὶ ἡ γυνὴ αὐτοῦ
  μὴ εἰδυῖα τὸ γεγονὸς εἰσῆλθεν. <span style="color:#b00e23">(8)</span>
  ἀπεκρίθη δὲ πρὸς αὐτὴν Πέτρος· Εἰπέ μοι, εἰ τοσούτου τὸ χωρίον ἀπέδοσθε; ἡ δὲ
  εἶπεν· Ναί, τοσούτου. <span style="color:#b00e23">(9)</span> ὁ δὲ Πέτρος πρὸς
  αὐτήν· Τί ὅτι συνεφωνήθη ὑμῖν πειράσαι τὸ πνεῦμα κυρίου; ἰδοὺ οἱ πόδες τῶν
  θαψάντων τὸν ἄνδρα σου ἐπὶ τῇ θύρᾳ καὶ ἐξοίσουσίν σε. <span style=
  "color:#b00e23">(10)</span> ἔπεσεν δὲ παραχρῆμα πρὸς τοὺς πόδας αὐτοῦ καὶ
  ἐξέψυξεν· εἰσελθόντες δὲ οἱ νεανίσκοι εὗρον αὐτὴν νεκράν, καὶ ἐξενέγκαντες
  ἔθαψαν πρὸς τὸν ἄνδρα αὐτῆς. <span style="color:#b00e23">(11)</span> καὶ
  ἐγένετο φόβος μέγας ἐφʼ ὅλην τὴν ἐκκλησίαν καὶ ἐπὶ πάντας τοὺς ἀκούοντας
  ταῦτα. <span style="color:#b00e23">(12)</span> Διὰ δὲ τῶν χειρῶν τῶν
  ἀποστόλων ἐγίνετο σημεῖα καὶ τέρατα πολλὰ ἐν τῷ λαῷ· καὶ ἦσαν ὁμοθυμαδὸν
  ἅπαντες ἐν τῇ Στοᾷ Σολομῶντος· <span style="color:#b00e23">(13)</span> τῶν δὲ
  λοιπῶν οὐδεὶς ἐτόλμα κολλᾶσθαι αὐτοῖς, ἀλλʼ ἐμεγάλυνεν αὐτοὺς ὁ λαός,
  <span style="color:#b00e23">(14)</span> μᾶλλον δὲ προσετίθεντο πιστεύοντες τῷ
  κυρίῳ πλήθη ἀνδρῶν τε καὶ γυναικῶν· <span style="color:#b00e23">(15)</span>
  ὥστε καὶ εἰς τὰς πλατείας ἐκφέρειν τοὺς ἀσθενεῖς καὶ τιθέναι ἐπὶ κλιναρίων
  καὶ κραβάττων, ἵνα ἐρχομένου Πέτρου κἂν ἡ σκιὰ ἐπισκιάσῃ τινὶ αὐτῶν.
  <span style="color:#b00e23">(16)</span> συνήρχετο δὲ καὶ τὸ πλῆθος τῶν πέριξ
  πόλεων Ἰερουσαλήμ, φέροντες ἀσθενεῖς καὶ ὀχλουμένους ὑπὸ πνευμάτων ἀκαθάρτων,
  οἵτινες ἐθεραπεύοντο ἅπαντες. <span style="color:#b00e23">(17)</span> Ἀναστὰς
  δὲ ὁ ἀρχιερεὺς καὶ πάντες οἱ σὺν αὐτῷ, ἡ οὖσα αἵρεσις τῶν Σαδδουκαίων,
  ἐπλήσθησαν ζήλου <span style="color:#b00e23">(18)</span> καὶ ἐπέβαλον τὰς
  χεῖρας ἐπὶ τοὺς ἀποστόλους καὶ ἔθεντο αὐτοὺς ἐν τηρήσει δημοσίᾳ. <span style=
  "color:#b00e23">(19)</span> ἄγγελος δὲ κυρίου διὰ νυκτὸς ἤνοιξε τὰς θύρας τῆς
  φυλακῆς ἐξαγαγών τε αὐτοὺς εἶπεν· <span style="color:#b00e23">(20)</span>
  Πορεύεσθε καὶ σταθέντες λαλεῖτε ἐν τῷ ἱερῷ τῷ λαῷ πάντα τὰ ῥήματα τῆς ζωῆς
  ταύτης. <span style="color:#b00e23">(21)</span> ἀκούσαντες δὲ εἰσῆλθον ὑπὸ
  τὸν ὄρθρον εἰς τὸ ἱερὸν καὶ ἐδίδασκον. Παραγενόμενος δὲ ὁ ἀρχιερεὺς καὶ οἱ
  σὺν αὐτῷ συνεκάλεσαν τὸ συνέδριον καὶ πᾶσαν τὴν γερουσίαν τῶν υἱῶν Ἰσραήλ,
  καὶ ἀπέστειλαν εἰς τὸ δεσμωτήριον ἀχθῆναι αὐτούς. <span style=
  "color:#b00e23">(22)</span> οἱ δὲ παραγενόμενοι ὑπηρέται οὐχ εὗρον αὐτοὺς ἐν
  τῇ φυλακῇ, ἀναστρέψαντες δὲ ἀπήγγειλαν <span style=
  "color:#b00e23">(23)</span> λέγοντες ὅτι Τὸ δεσμωτήριον εὕρομεν κεκλεισμένον
  ἐν πάσῃ ἀσφαλείᾳ καὶ τοὺς φύλακας ἑστῶτας ἐπὶ τῶν θυρῶν, ἀνοίξαντες δὲ ἔσω
  οὐδένα εὕρομεν. <span style="color:#b00e23">(24)</span> ὡς δὲ ἤκουσαν τοὺς
  λόγους τούτους ὅ τε στρατηγὸς τοῦ ἱεροῦ καὶ οἱ ἀρχιερεῖς, διηπόρουν περὶ
  αὐτῶν τί ἂν γένοιτο τοῦτο. <span style="color:#b00e23">(25)</span>
  παραγενόμενος δέ τις ἀπήγγειλεν αὐτοῖς ὅτι Ἰδοὺ οἱ ἄνδρες οὓς ἔθεσθε ἐν τῇ
  φυλακῇ εἰσὶν ἐν τῷ ἱερῷ ἑστῶτες καὶ διδάσκοντες τὸν λαόν. <span style=
  "color:#b00e23">(26)</span> τότε ἀπελθὼν ὁ στρατηγὸς σὺν τοῖς ὑπηρέταις
  ἤγαγεν αὐτούς, οὐ μετὰ βίας, ἐφοβοῦντο γὰρ τὸν λαόν, μὴ λιθασθῶσιν.
  <span style="color:#b00e23">(27)</span> Ἀγαγόντες δὲ αὐτοὺς ἔστησαν ἐν τῷ
  συνεδρίῳ. καὶ ἐπηρώτησεν αὐτοὺς ὁ ἀρχιερεὺς <span style=
  "color:#b00e23">(28)</span> λέγων· Παραγγελίᾳ παρηγγείλαμεν ὑμῖν μὴ διδάσκειν
  ἐπὶ τῷ ὀνόματι τούτῳ, καὶ ἰδοὺ πεπληρώκατε τὴν Ἰερουσαλὴμ τῆς διδαχῆς ὑμῶν,
  καὶ βούλεσθε ἐπαγαγεῖν ἐφʼ ἡμᾶς τὸ αἷμα τοῦ ἀνθρώπου τούτου. <span style=
  "color:#b00e23">(29)</span> ἀποκριθεὶς δὲ Πέτρος καὶ οἱ ἀπόστολοι εἶπαν·
  Πειθαρχεῖν δεῖ θεῷ μᾶλλον ἢ ἀνθρώποις. <span style=
  "color:#b00e23">(30)</span> ὁ θεὸς τῶν πατέρων ἡμῶν ἤγειρεν Ἰησοῦν, ὃν ὑμεῖς
  διεχειρίσασθε κρεμάσαντες ἐπὶ ξύλου· <span style="color:#b00e23">(31)</span>
  τοῦτον ὁ θεὸς ἀρχηγὸν καὶ σωτῆρα ὕψωσεν τῇ δεξιᾷ αὐτοῦ, τοῦ δοῦναι μετάνοιαν
  τῷ Ἰσραὴλ καὶ ἄφεσιν ἁμαρτιῶν· <span style="color:#b00e23">(32)</span> καὶ
  ἡμεῖς ἐσμεν μάρτυρες τῶν ῥημάτων τούτων, καὶ τὸ πνεῦμα τὸ ἅγιον ὃ ἔδωκεν ὁ
  θεὸς τοῖς πειθαρχοῦσιν αὐτῷ. <span style="color:#b00e23">(33)</span> Οἱ δὲ
  ἀκούσαντες διεπρίοντο καὶ ἐβούλοντο ἀνελεῖν αὐτούς. <span style=
  "color:#b00e23">(34)</span> ἀναστὰς δέ τις ἐν τῷ συνεδρίῳ Φαρισαῖος ὀνόματι
  Γαμαλιήλ, νομοδιδάσκαλος τίμιος παντὶ τῷ λαῷ, ἐκέλευσεν ἔξω βραχὺ τοὺς
  ἀνθρώπους ποιῆσαι, <span style="color:#b00e23">(35)</span> εἶπέν τε πρὸς
  αὐτούς· Ἄνδρες Ἰσραηλῖται, προσέχετε ἑαυτοῖς ἐπὶ τοῖς ἀνθρώποις τούτοις τί
  μέλλετε πράσσειν. <span style="color:#b00e23">(36)</span> πρὸ γὰρ τούτων τῶν
  ἡμερῶν ἀνέστη Θευδᾶς, λέγων εἶναί τινα ἑαυτόν, ᾧ προσεκλίθη ἀνδρῶν ἀριθμὸς ὡς
  τετρακοσίων· ὃς ἀνῃρέθη, καὶ πάντες ὅσοι ἐπείθοντο αὐτῷ διελύθησαν καὶ
  ἐγένοντο εἰς οὐδέν. <span style="color:#b00e23">(37)</span> μετὰ τοῦτον
  ἀνέστη Ἰούδας ὁ Γαλιλαῖος ἐν ταῖς ἡμέραις τῆς ἀπογραφῆς καὶ ἀπέστησε λαὸν
  ὀπίσω αὐτοῦ· κἀκεῖνος ἀπώλετο καὶ πάντες ὅσοι ἐπείθοντο αὐτῷ διεσκορπίσθησαν.
  <span style="color:#b00e23">(38)</span> καὶ τὰ νῦν λέγω ὑμῖν, ἀπόστητε ἀπὸ
  τῶν ἀνθρώπων τούτων καὶ ἄφετε αὐτούς· (ὅτι ἐὰν ᾖ ἐξ ἀνθρώπων ἡ βουλὴ αὕτη ἢ
  τὸ ἔργον τοῦτο, καταλυθήσεται, <span style="color:#b00e23">(39)</span> εἰ δὲ
  ἐκ θεοῦ ἐστιν, οὐ δυνήσεσθε καταλῦσαι αὐτούς·) μήποτε καὶ θεομάχοι εὑρεθῆτε.
  ἐπείσθησαν δὲ αὐτῷ, <span style="color:#b00e23">(40)</span> καὶ
  προσκαλεσάμενοι τοὺς ἀποστόλους δείραντες παρήγγειλαν μὴ λαλεῖν ἐπὶ τῷ
  ὀνόματι τοῦ Ἰησοῦ καὶ ἀπέλυσαν. <span style="color:#b00e23">(41)</span> οἱ
  μὲν οὖν ἐπορεύοντο χαίροντες ἀπὸ προσώπου τοῦ συνεδρίου ὅτι κατηξιώθησαν ὑπὲρ
  τοῦ ὀνόματος ἀτιμασθῆναι· <span style="color:#b00e23">(42)</span> πᾶσάν τε
  ἡμέραν ἐν τῷ ἱερῷ καὶ κατʼ οἶκον οὐκ ἐπαύοντο διδάσκοντες καὶ εὐαγγελιζόμενοι
  τὸν χριστὸν Ἰησοῦν.
  <h3 id="acts_of_the_apostles6">6</h3><span style="color:#b00e23">(1)</span>
  Ἐν δὲ ταῖς ἡμέραις ταύταις πληθυνόντων τῶν μαθητῶν ἐγένετο γογγυσμὸς τῶν
  Ἑλληνιστῶν πρὸς τοὺς Ἑβραίους ὅτι παρεθεωροῦντο ἐν τῇ διακονίᾳ τῇ καθημερινῇ
  αἱ χῆραι αὐτῶν. <span style="color:#b00e23">(2)</span> προσκαλεσάμενοι δὲ οἱ
  δώδεκα τὸ πλῆθος τῶν μαθητῶν εἶπαν· Οὐκ ἀρεστόν ἐστιν ἡμᾶς καταλείψαντας τὸν
  λόγον τοῦ θεοῦ διακονεῖν τραπέζαις· <span style="color:#b00e23">(3)</span>
  ἐπισκέψασθε δέ, ἀδελφοί, ἄνδρας ἐξ ὑμῶν μαρτυρουμένους ἑπτὰ πλήρεις πνεύματος
  καὶ σοφίας, οὓς καταστήσομεν ἐπὶ τῆς χρείας ταύτης· <span style=
  "color:#b00e23">(4)</span> ἡμεῖς δὲ τῇ προσευχῇ καὶ τῇ διακονίᾳ τοῦ λόγου
  προσκαρτερήσομεν. <span style="color:#b00e23">(5)</span> καὶ ἤρεσεν ὁ λόγος
  ἐνώπιον παντὸς τοῦ πλήθους, καὶ ἐξελέξαντο Στέφανον, ἄνδρα πλήρης πίστεως καὶ
  πνεύματος ἁγίου, καὶ Φίλιππον καὶ Πρόχορον καὶ Νικάνορα καὶ Τίμωνα καὶ
  Παρμενᾶν καὶ Νικόλαον προσήλυτον Ἀντιοχέα, <span style=
  "color:#b00e23">(6)</span> οὓς ἔστησαν ἐνώπιον τῶν ἀποστόλων, καὶ
  προσευξάμενοι ἐπέθηκαν αὐτοῖς τὰς χεῖρας. <span style=
  "color:#b00e23">(7)</span> Καὶ ὁ λόγος τοῦ θεοῦ ηὔξανεν, καὶ ἐπληθύνετο ὁ
  ἀριθμὸς τῶν μαθητῶν ἐν Ἰερουσαλὴμ σφόδρα, πολύς τε ὄχλος τῶν ἱερέων ὑπήκουον
  τῇ πίστει. <span style="color:#b00e23">(8)</span> Στέφανος δὲ πλήρης χάριτος
  καὶ δυνάμεως ἐποίει τέρατα καὶ σημεῖα μεγάλα ἐν τῷ λαῷ. <span style=
  "color:#b00e23">(9)</span> ἀνέστησαν δέ τινες τῶν ἐκ τῆς συναγωγῆς τῆς
  λεγομένης Λιβερτίνων καὶ Κυρηναίων καὶ Ἀλεξανδρέων καὶ τῶν ἀπὸ Κιλικίας καὶ
  Ἀσίας συζητοῦντες τῷ Στεφάνῳ, <span style="color:#b00e23">(10)</span> καὶ οὐκ
  ἴσχυον ἀντιστῆναι τῇ σοφίᾳ καὶ τῷ πνεύματι ᾧ ἐλάλει. <span style=
  "color:#b00e23">(11)</span> τότε ὑπέβαλον ἄνδρας λέγοντας ὅτι Ἀκηκόαμεν αὐτοῦ
  λαλοῦντος ῥήματα βλάσφημα εἰς Μωϋσῆν καὶ τὸν θεόν· <span style=
  "color:#b00e23">(12)</span> συνεκίνησάν τε τὸν λαὸν καὶ τοὺς πρεσβυτέρους καὶ
  τοὺς γραμματεῖς, καὶ ἐπιστάντες συνήρπασαν αὐτὸν καὶ ἤγαγον εἰς τὸ συνέδριον,
  <span style="color:#b00e23">(13)</span> ἔστησάν τε μάρτυρας ψευδεῖς λέγοντας·
  Ὁ ἄνθρωπος οὗτος οὐ παύεται λαλῶν ῥήματα κατὰ τοῦ τόπου τοῦ ἁγίου καὶ τοῦ
  νόμου, <span style="color:#b00e23">(14)</span> ἀκηκόαμεν γὰρ αὐτοῦ λέγοντος
  ὅτι Ἰησοῦς ὁ Ναζωραῖος οὗτος καταλύσει τὸν τόπον τοῦτον καὶ ἀλλάξει τὰ ἔθη ἃ
  παρέδωκεν ἡμῖν Μωϋσῆς. <span style="color:#b00e23">(15)</span> καὶ
  ἀτενίσαντες εἰς αὐτὸν πάντες οἱ καθεζόμενοι ἐν τῷ συνεδρίῳ εἶδον τὸ πρόσωπον
  αὐτοῦ ὡσεὶ πρόσωπον ἀγγέλου.
  <h3 id="acts_of_the_apostles7">7</h3><span style="color:#b00e23">(1)</span>
  Εἶπεν δὲ ὁ ἀρχιερεύς· Εἰ ταῦτα οὕτως ἔχει; <span style=
  "color:#b00e23">(2)</span> ὁ δὲ ἔφη· Ἄνδρες ἀδελφοὶ καὶ πατέρες, ἀκούσατε· Ὁ
  θεὸς τῆς δόξης ὤφθη τῷ πατρὶ ἡμῶν Ἀβραὰμ ὄντι ἐν τῇ Μεσοποταμίᾳ πρὶν ἢ
  κατοικῆσαι αὐτὸν ἐν Χαρράν, <span style="color:#b00e23">(3)</span> καὶ εἶπεν
  πρὸς αὐτόν· Ἔξελθε ἐκ τῆς γῆς σου καὶ ἐκ τῆς συγγενείας σου, καὶ δεῦρο εἰς
  τὴν γῆν ἣν ἄν σοι δείξω. <span style="color:#b00e23">(4)</span> τότε ἐξελθὼν
  ἐκ γῆς Χαλδαίων κατῴκησεν ἐν Χαρράν. κἀκεῖθεν μετὰ τὸ ἀποθανεῖν τὸν πατέρα
  αὐτοῦ μετῴκισεν αὐτὸν εἰς τὴν γῆν ταύτην εἰς ἣν ὑμεῖς νῦν κατοικεῖτε,
  <span style="color:#b00e23">(5)</span> καὶ οὐκ ἔδωκεν αὐτῷ κληρονομίαν ἐν
  αὐτῇ οὐδὲ βῆμα ποδός, καὶ ἐπηγγείλατο δοῦναι αὐτῷ εἰς κατάσχεσιν αὐτὴν καὶ τῷ
  σπέρματι αὐτοῦ μετʼ αὐτόν, οὐκ ὄντος αὐτῷ τέκνου. <span style=
  "color:#b00e23">(6)</span> ἐλάλησεν δὲ οὕτως ὁ θεὸς ὅτι ἔσται τὸ σπέρμα αὐτοῦ
  πάροικον ἐν γῇ ἀλλοτρίᾳ, καὶ δουλώσουσιν αὐτὸ καὶ κακώσουσιν ἔτη τετρακόσια·
  <span style="color:#b00e23">(7)</span> καὶ τὸ ἔθνος ᾧ ἐὰν δουλεύσουσιν κρινῶ
  ἐγώ, ὁ θεὸς εἶπεν, καὶ μετὰ ταῦτα ἐξελεύσονται καὶ λατρεύσουσίν μοι ἐν τῷ
  τόπῳ τούτῳ. <span style="color:#b00e23">(8)</span> καὶ ἔδωκεν αὐτῷ διαθήκην
  περιτομῆς· καὶ οὕτως ἐγέννησεν τὸν Ἰσαὰκ καὶ περιέτεμεν αὐτὸν τῇ ἡμέρᾳ τῇ
  ὀγδόῃ, καὶ Ἰσαὰκ τὸν Ἰακώβ, καὶ Ἰακὼβ τοὺς δώδεκα πατριάρχας. <span style=
  "color:#b00e23">(9)</span> Καὶ οἱ πατριάρχαι ζηλώσαντες τὸν Ἰωσὴφ ἀπέδοντο
  εἰς Αἴγυπτον· καὶ ἦν ὁ θεὸς μετʼ αὐτοῦ, <span style=
  "color:#b00e23">(10)</span> καὶ ἐξείλατο αὐτὸν ἐκ πασῶν τῶν θλίψεων αὐτοῦ,
  καὶ ἔδωκεν αὐτῷ χάριν καὶ σοφίαν ἐναντίον Φαραὼ βασιλέως Αἰγύπτου, καὶ
  κατέστησεν αὐτὸν ἡγούμενον ἐπʼ Αἴγυπτον καὶ ὅλον τὸν οἶκον αὐτοῦ.
  <span style="color:#b00e23">(11)</span> ἦλθεν δὲ λιμὸς ἐφʼ ὅλην τὴν Αἴγυπτον
  καὶ Χανάαν καὶ θλῖψις μεγάλη, καὶ οὐχ ηὕρισκον χορτάσματα οἱ πατέρες ἡμῶν·
  <span style="color:#b00e23">(12)</span> ἀκούσας δὲ Ἰακὼβ ὄντα σιτία εἰς
  Αἴγυπτον ἐξαπέστειλεν τοὺς πατέρας ἡμῶν πρῶτον· <span style=
  "color:#b00e23">(13)</span> καὶ ἐν τῷ δευτέρῳ ἀνεγνωρίσθη Ἰωσὴφ τοῖς ἀδελφοῖς
  αὐτοῦ, καὶ φανερὸν ἐγένετο τῷ Φαραὼ τὸ γένος Ἰωσήφ. <span style=
  "color:#b00e23">(14)</span> ἀποστείλας δὲ Ἰωσὴφ μετεκαλέσατο Ἰακὼβ τὸν πατέρα
  αὐτοῦ καὶ πᾶσαν τὴν συγγένειαν ἐν ψυχαῖς ἑβδομήκοντα πέντε, <span style=
  "color:#b00e23">(15)</span> καὶ κατέβη Ἰακὼβ εἰς Αἴγυπτον. καὶ ἐτελεύτησεν
  αὐτὸς καὶ οἱ πατέρες ἡμῶν, <span style="color:#b00e23">(16)</span> καὶ
  μετετέθησαν εἰς Συχὲμ καὶ ἐτέθησαν ἐν τῷ μνήματι ᾧ ὠνήσατο Ἀβραὰμ τιμῆς
  ἀργυρίου παρὰ τῶν υἱῶν Ἑμμὼρ ἐν Συχέμ. <span style=
  "color:#b00e23">(17)</span> Καθὼς δὲ ἤγγιζεν ὁ χρόνος τῆς ἐπαγγελίας ἧς
  ὡμολόγησεν ὁ θεὸς τῷ Ἀβραάμ, ηὔξησεν ὁ λαὸς καὶ ἐπληθύνθη ἐν Αἰγύπτῳ,
  <span style="color:#b00e23">(18)</span> ἄχρι οὗ ἀνέστη βασιλεὺς ἕτερος ἐπʼ
  Αἴγυπτον, ὃς οὐκ ᾔδει τὸν Ἰωσήφ. <span style="color:#b00e23">(19)</span>
  οὗτος κατασοφισάμενος τὸ γένος ἡμῶν ἐκάκωσεν τοὺς πατέρας τοῦ ποιεῖν τὰ βρέφη
  ἔκθετα αὐτῶν εἰς τὸ μὴ ζῳογονεῖσθαι. <span style="color:#b00e23">(20)</span>
  ἐν ᾧ καιρῷ ἐγεννήθη Μωϋσῆς, καὶ ἦν ἀστεῖος τῷ θεῷ· ὃς ἀνετράφη μῆνας τρεῖς ἐν
  τῷ οἴκῳ τοῦ πατρός· <span style="color:#b00e23">(21)</span> ἐκτεθέντος δὲ
  αὐτοῦ ἀνείλατο αὐτὸν ἡ θυγάτηρ Φαραὼ καὶ ἀνεθρέψατο αὐτὸν ἑαυτῇ εἰς υἱόν.
  <span style="color:#b00e23">(22)</span> καὶ ἐπαιδεύθη Μωϋσῆς πάσῃ σοφίᾳ
  Αἰγυπτίων, ἦν δὲ δυνατὸς ἐν λόγοις καὶ ἔργοις αὐτοῦ. <span style=
  "color:#b00e23">(23)</span> Ὡς δὲ ἐπληροῦτο αὐτῷ τεσσερακονταετὴς χρόνος,
  ἀνέβη ἐπὶ τὴν καρδίαν αὐτοῦ ἐπισκέψασθαι τοὺς ἀδελφοὺς αὐτοῦ τοὺς υἱοὺς
  Ἰσραήλ. <span style="color:#b00e23">(24)</span> καὶ ἰδών τινα ἀδικούμενον
  ἠμύνατο καὶ ἐποίησεν ἐκδίκησιν τῷ καταπονουμένῳ πατάξας τὸν Αἰγύπτιον.
  <span style="color:#b00e23">(25)</span> ἐνόμιζεν δὲ συνιέναι τοὺς ἀδελφοὺς
  ὅτι ὁ θεὸς διὰ χειρὸς αὐτοῦ δίδωσιν σωτηρίαν αὐτοῖς, οἱ δὲ οὐ συνῆκαν.
  <span style="color:#b00e23">(26)</span> τῇ τε ἐπιούσῃ ἡμέρᾳ ὤφθη αὐτοῖς
  μαχομένοις καὶ συνήλλασσεν αὐτοὺς εἰς εἰρήνην εἰπών· Ἄνδρες, ἀδελφοί ἐστε·
  ἱνατί ἀδικεῖτε ἀλλήλους; <span style="color:#b00e23">(27)</span> ὁ δὲ ἀδικῶν
  τὸν πλησίον ἀπώσατο αὐτὸν εἰπών· Τίς σε κατέστησεν ἄρχοντα καὶ δικαστὴν ἐφʼ
  ἡμῶν; <span style="color:#b00e23">(28)</span> μὴ ἀνελεῖν με σὺ θέλεις ὃν
  τρόπον ἀνεῖλες ἐχθὲς τὸν Αἰγύπτιον; <span style="color:#b00e23">(29)</span>
  ἔφυγεν δὲ Μωϋσῆς ἐν τῷ λόγῳ τούτῳ, καὶ ἐγένετο πάροικος ἐν γῇ Μαδιάμ, οὗ
  ἐγέννησεν υἱοὺς δύο. <span style="color:#b00e23">(30)</span> Καὶ πληρωθέντων
  ἐτῶν τεσσεράκοντα ὤφθη αὐτῷ ἐν τῇ ἐρήμῳ τοῦ ὄρους Σινᾶ ἄγγελος ἐν φλογὶ πυρὸς
  βάτου· <span style="color:#b00e23">(31)</span> ὁ δὲ Μωϋσῆς ἰδὼν ἐθαύμασεν τὸ
  ὅραμα. προσερχομένου δὲ αὐτοῦ κατανοῆσαι ἐγένετο φωνὴ κυρίου· <span style=
  "color:#b00e23">(32)</span> Ἐγὼ ὁ θεὸς τῶν πατέρων σου, ὁ θεὸς Ἀβραὰμ καὶ
  Ἰσαὰκ καὶ Ἰακώβ. ἔντρομος δὲ γενόμενος Μωϋσῆς οὐκ ἐτόλμα κατανοῆσαι.
  <span style="color:#b00e23">(33)</span> εἶπεν δὲ αὐτῷ ὁ κύριος· Λῦσον τὸ
  ὑπόδημα τῶν ποδῶν σου, ὁ γὰρ τόπος ἐφʼ ᾧ ἕστηκας γῆ ἁγία ἐστίν. <span style=
  "color:#b00e23">(34)</span> ἰδὼν εἶδον τὴν κάκωσιν τοῦ λαοῦ μου τοῦ ἐν
  Αἰγύπτῳ, καὶ τοῦ στεναγμοῦ αὐτοῦ ἤκουσα, καὶ κατέβην ἐξελέσθαι αὐτούς· καὶ
  νῦν δεῦρο ἀποστείλω σε εἰς Αἴγυπτον. <span style="color:#b00e23">(35)</span>
  Τοῦτον τὸν Μωϋσῆν, ὃν ἠρνήσαντο εἰπόντες· Τίς σε κατέστησεν ἄρχοντα καὶ
  δικαστήν, τοῦτον ὁ θεὸς καὶ ἄρχοντα καὶ λυτρωτὴν ἀπέσταλκεν σὺν χειρὶ ἀγγέλου
  τοῦ ὀφθέντος αὐτῷ ἐν τῇ βάτῳ. <span style="color:#b00e23">(36)</span> οὗτος
  ἐξήγαγεν αὐτοὺς ποιήσας τέρατα καὶ σημεῖα ἐν γῇ Αἰγύπτῳ καὶ ἐν Ἐρυθρᾷ Θαλάσσῃ
  καὶ ἐν τῇ ἐρήμῳ ἔτη τεσσεράκοντα. <span style="color:#b00e23">(37)</span>
  οὗτός ἐστιν ὁ Μωϋσῆς ὁ εἴπας τοῖς υἱοῖς Ἰσραήλ· Προφήτην ὑμῖν ἀναστήσει ὁ
  θεὸς ἐκ τῶν ἀδελφῶν ὑμῶν ὡς ἐμέ. <span style="color:#b00e23">(38)</span>
  οὗτός ἐστιν ὁ γενόμενος ἐν τῇ ἐκκλησίᾳ ἐν τῇ ἐρήμῳ μετὰ τοῦ ἀγγέλου τοῦ
  λαλοῦντος αὐτῷ ἐν τῷ ὄρει Σινᾶ καὶ τῶν πατέρων ἡμῶν, ὃς ἐδέξατο λόγια ζῶντα
  δοῦναι ἡμῖν, <span style="color:#b00e23">(39)</span> ᾧ οὐκ ἠθέλησαν ὑπήκοοι
  γενέσθαι οἱ πατέρες ἡμῶν, ἀλλὰ ἀπώσαντο καὶ ἐστράφησαν ἐν ταῖς καρδίαις αὐτῶν
  εἰς Αἴγυπτον, <span style="color:#b00e23">(40)</span> εἰπόντες τῷ Ἀαρών·
  Ποίησον ἡμῖν θεοὺς οἳ προπορεύσονται ἡμῶν· ὁ γὰρ Μωϋσῆς οὗτος, ὃς ἐξήγαγεν
  ἡμᾶς ἐκ γῆς Αἰγύπτου, οὐκ οἴδαμεν τί ἐγένετο αὐτῷ. <span style=
  "color:#b00e23">(41)</span> καὶ ἐμοσχοποίησαν ἐν ταῖς ἡμέραις ἐκείναις καὶ
  ἀνήγαγον θυσίαν τῷ εἰδώλῳ, καὶ εὐφραίνοντο ἐν τοῖς ἔργοις τῶν χειρῶν αὐτῶν.
  <span style="color:#b00e23">(42)</span> ἔστρεψεν δὲ ὁ θεὸς καὶ παρέδωκεν
  αὐτοὺς λατρεύειν τῇ στρατιᾷ τοῦ οὐρανοῦ, καθὼς γέγραπται ἐν βίβλῳ τῶν
  προφητῶν· Μὴ σφάγια καὶ θυσίας προσηνέγκατέ μοι ἔτη τεσσεράκοντα ἐν τῇ ἐρήμῳ,
  οἶκος Ἰσραήλ; <span style="color:#b00e23">(43)</span> καὶ ἀνελάβετε τὴν
  σκηνὴν τοῦ Μολὸχ καὶ τὸ ἄστρον τοῦ θεοῦ Ῥαιφάν, τοὺς τύπους οὓς ἐποιήσατε
  προσκυνεῖν αὐτοῖς. καὶ μετοικιῶ ὑμᾶς ἐπέκεινα Βαβυλῶνος. <span style=
  "color:#b00e23">(44)</span> Ἡ σκηνὴ τοῦ μαρτυρίου ἦν τοῖς πατράσιν ἡμῶν ἐν τῇ
  ἐρήμῳ, καθὼς διετάξατο ὁ λαλῶν τῷ Μωϋσῇ ποιῆσαι αὐτὴν κατὰ τὸν τύπον ὃν
  ἑωράκει, <span style="color:#b00e23">(45)</span> ἣν καὶ εἰσήγαγον
  διαδεξάμενοι οἱ πατέρες ἡμῶν μετὰ Ἰησοῦ ἐν τῇ κατασχέσει τῶν ἐθνῶν ὧν ἐξῶσεν
  ὁ θεὸς ἀπὸ προσώπου τῶν πατέρων ἡμῶν ἕως τῶν ἡμερῶν Δαυίδ· <span style=
  "color:#b00e23">(46)</span> ὃς εὗρεν χάριν ἐνώπιον τοῦ θεοῦ καὶ ᾐτήσατο
  εὑρεῖν σκήνωμα τῷ θεῷ Ἰακώβ. <span style="color:#b00e23">(47)</span> Σολομῶν
  δὲ οἰκοδόμησεν αὐτῷ οἶκον. <span style="color:#b00e23">(48)</span> ἀλλʼ οὐχ ὁ
  ὕψιστος ἐν χειροποιήτοις κατοικεῖ· καθὼς ὁ προφήτης λέγει· <span style=
  "color:#b00e23">(49)</span> Ὁ οὐρανός μοι θρόνος, ἡ δὲ γῆ ὑποπόδιον τῶν ποδῶν
  μου· ποῖον οἶκον οἰκοδομήσετέ μοι, λέγει κύριος, ἢ τίς τόπος τῆς καταπαύσεώς
  μου; <span style="color:#b00e23">(50)</span> οὐχὶ ἡ χείρ μου ἐποίησεν ταῦτα
  πάντα; <span style="color:#b00e23">(51)</span> Σκληροτράχηλοι καὶ ἀπερίτμητοι
  καρδίαις καὶ τοῖς ὠσίν, ὑμεῖς ἀεὶ τῷ πνεύματι τῷ ἁγίῳ ἀντιπίπτετε, ὡς οἱ
  πατέρες ὑμῶν καὶ ὑμεῖς. <span style="color:#b00e23">(52)</span> τίνα τῶν
  προφητῶν οὐκ ἐδίωξαν οἱ πατέρες ὑμῶν; καὶ ἀπέκτειναν τοὺς προκαταγγείλαντας
  περὶ τῆς ἐλεύσεως τοῦ δικαίου οὗ νῦν ὑμεῖς προδόται καὶ φονεῖς ἐγένεσθε,
  <span style="color:#b00e23">(53)</span> οἵτινες ἐλάβετε τὸν νόμον εἰς
  διαταγὰς ἀγγέλων, καὶ οὐκ ἐφυλάξατε. <span style="color:#b00e23">(54)</span>
  Ἀκούοντες δὲ ταῦτα διεπρίοντο ταῖς καρδίαις αὐτῶν καὶ ἔβρυχον τοὺς ὀδόντας
  ἐπʼ αὐτόν. <span style="color:#b00e23">(55)</span> ὑπάρχων δὲ πλήρης
  πνεύματος ἁγίου ἀτενίσας εἰς τὸν οὐρανὸν εἶδεν δόξαν θεοῦ καὶ Ἰησοῦν ἑστῶτα
  ἐκ δεξιῶν τοῦ θεοῦ, <span style="color:#b00e23">(56)</span> καὶ εἶπεν· Ἰδοὺ
  θεωρῶ τοὺς οὐρανοὺς διηνοιγμένους καὶ τὸν υἱὸν τοῦ ἀνθρώπου ἐκ δεξιῶν ἑστῶτα
  τοῦ θεοῦ. <span style="color:#b00e23">(57)</span> κράξαντες δὲ φωνῇ μεγάλῃ
  συνέσχον τὰ ὦτα αὐτῶν, καὶ ὥρμησαν ὁμοθυμαδὸν ἐπʼ αὐτόν, <span style=
  "color:#b00e23">(58)</span> καὶ ἐκβαλόντες ἔξω τῆς πόλεως ἐλιθοβόλουν. καὶ οἱ
  μάρτυρες ἀπέθεντο τὰ ἱμάτια αὐτῶν παρὰ τοὺς πόδας νεανίου καλουμένου Σαύλου.
  <span style="color:#b00e23">(59)</span> καὶ ἐλιθοβόλουν τὸν Στέφανον
  ἐπικαλούμενον καὶ λέγοντα· Κύριε Ἰησοῦ, δέξαι τὸ πνεῦμά μου· <span style=
  "color:#b00e23">(60)</span> θεὶς δὲ τὰ γόνατα ἔκραξεν φωνῇ μεγάλῃ· Κύριε, μὴ
  στήσῃς αὐτοῖς ταύτην τὴν ἁμαρτίαν· καὶ τοῦτο εἰπὼν ἐκοιμήθη.
  <h3 id="acts_of_the_apostles8">8</h3><span style="color:#b00e23">(1)</span>
  Σαῦλος δὲ ἦν συνευδοκῶν τῇ ἀναιρέσει αὐτοῦ. Ἐγένετο δὲ ἐν ἐκείνῃ τῇ ἡμέρᾳ
  διωγμὸς μέγας ἐπὶ τὴν ἐκκλησίαν τὴν ἐν Ἱεροσολύμοις· πάντες δὲ διεσπάρησαν
  κατὰ τὰς χώρας τῆς Ἰουδαίας καὶ Σαμαρείας πλὴν τῶν ἀποστόλων. <span style=
  "color:#b00e23">(2)</span> συνεκόμισαν δὲ τὸν Στέφανον ἄνδρες εὐλαβεῖς καὶ
  ἐποίησαν κοπετὸν μέγαν ἐπʼ αὐτῷ. <span style="color:#b00e23">(3)</span>
  Σαῦλος δὲ ἐλυμαίνετο τὴν ἐκκλησίαν κατὰ τοὺς οἴκους εἰσπορευόμενος, σύρων τε
  ἄνδρας καὶ γυναῖκας παρεδίδου εἰς φυλακήν. <span style=
  "color:#b00e23">(4)</span> Οἱ μὲν οὖν διασπαρέντες διῆλθον εὐαγγελιζόμενοι
  τὸν λόγον. <span style="color:#b00e23">(5)</span> Φίλιππος δὲ κατελθὼν εἰς
  τὴν πόλιν τῆς Σαμαρείας ἐκήρυσσεν αὐτοῖς τὸν χριστόν. <span style=
  "color:#b00e23">(6)</span> προσεῖχον δὲ οἱ ὄχλοι τοῖς λεγομένοις ὑπὸ τοῦ
  Φιλίππου ὁμοθυμαδὸν ἐν τῷ ἀκούειν αὐτοὺς καὶ βλέπειν τὰ σημεῖα ἃ ἐποίει·
  <span style="color:#b00e23">(7)</span> πολλοὶ γὰρ τῶν ἐχόντων πνεύματα
  ἀκάθαρτα βοῶντα φωνῇ μεγάλῃ ἐξήρχοντο, πολλοὶ δὲ παραλελυμένοι καὶ χωλοὶ
  ἐθεραπεύθησαν· <span style="color:#b00e23">(8)</span> ἐγένετο δὲ πολλὴ χαρὰ
  ἐν τῇ πόλει ἐκείνῃ. <span style="color:#b00e23">(9)</span> Ἀνὴρ δέ τις
  ὀνόματι Σίμων προϋπῆρχεν ἐν τῇ πόλει μαγεύων καὶ ἐξιστάνων τὸ ἔθνος τῆς
  Σαμαρείας, λέγων εἶναί τινα ἑαυτὸν μέγαν, <span style=
  "color:#b00e23">(10)</span> ᾧ προσεῖχον πάντες ἀπὸ μικροῦ ἕως μεγάλου
  λέγοντες· Οὗτός ἐστιν ἡ Δύναμις τοῦ θεοῦ ἡ καλουμένη Μεγάλη. <span style=
  "color:#b00e23">(11)</span> προσεῖχον δὲ αὐτῷ διὰ τὸ ἱκανῷ χρόνῳ ταῖς
  μαγείαις ἐξεστακέναι αὐτούς. <span style="color:#b00e23">(12)</span> ὅτε δὲ
  ἐπίστευσαν τῷ Φιλίππῳ εὐαγγελιζομένῳ περὶ τῆς βασιλείας τοῦ θεοῦ καὶ τοῦ
  ὀνόματος Ἰησοῦ Χριστοῦ, ἐβαπτίζοντο ἄνδρες τε καὶ γυναῖκες. <span style=
  "color:#b00e23">(13)</span> ὁ δὲ Σίμων καὶ αὐτὸς ἐπίστευσεν, καὶ βαπτισθεὶς
  ἦν προσκαρτερῶν τῷ Φιλίππῳ, θεωρῶν τε σημεῖα καὶ δυνάμεις μεγάλας γινομένας
  ἐξίστατο. <span style="color:#b00e23">(14)</span> Ἀκούσαντες δὲ οἱ ἐν
  Ἱεροσολύμοις ἀπόστολοι ὅτι δέδεκται ἡ Σαμάρεια τὸν λόγον τοῦ θεοῦ, ἀπέστειλαν
  πρὸς αὐτοὺς Πέτρον καὶ Ἰωάννην, <span style="color:#b00e23">(15)</span>
  οἵτινες καταβάντες προσηύξαντο περὶ αὐτῶν ὅπως λάβωσιν πνεῦμα ἅγιον·
  <span style="color:#b00e23">(16)</span> οὐδέπω γὰρ ἦν ἐπʼ οὐδενὶ αὐτῶν
  ἐπιπεπτωκός, μόνον δὲ βεβαπτισμένοι ὑπῆρχον εἰς τὸ ὄνομα τοῦ κυρίου Ἰησοῦ.
  <span style="color:#b00e23">(17)</span> τότε ἐπετίθεσαν τὰς χεῖρας ἐπʼ
  αὐτούς, καὶ ἐλάμβανον πνεῦμα ἅγιον. <span style="color:#b00e23">(18)</span>
  ἰδὼν δὲ ὁ Σίμων ὅτι διὰ τῆς ἐπιθέσεως τῶν χειρῶν τῶν ἀποστόλων δίδοται τὸ
  πνεῦμα προσήνεγκεν αὐτοῖς χρήματα <span style="color:#b00e23">(19)</span>
  λέγων· Δότε κἀμοὶ τὴν ἐξουσίαν ταύτην ἵνα ᾧ ἐὰν ἐπιθῶ τὰς χεῖρας λαμβάνῃ
  πνεῦμα ἅγιον. <span style="color:#b00e23">(20)</span> Πέτρος δὲ εἶπεν πρὸς
  αὐτόν· Τὸ ἀργύριόν σου σὺν σοὶ εἴη εἰς ἀπώλειαν ὅτι τὴν δωρεὰν τοῦ θεοῦ
  ἐνόμισας διὰ χρημάτων κτᾶσθαι. <span style="color:#b00e23">(21)</span> οὐκ
  ἔστιν σοι μερὶς οὐδὲ κλῆρος ἐν τῷ λόγῳ τούτῳ, ἡ γὰρ καρδία σου οὐκ ἔστιν
  εὐθεῖα ἔναντι τοῦ θεοῦ. <span style="color:#b00e23">(22)</span> μετανόησον
  οὖν ἀπὸ τῆς κακίας σου ταύτης, καὶ δεήθητι τοῦ κυρίου εἰ ἄρα ἀφεθήσεταί σοι ἡ
  ἐπίνοια τῆς καρδίας σου· <span style="color:#b00e23">(23)</span> εἰς γὰρ
  χολὴν πικρίας καὶ σύνδεσμον ἀδικίας ὁρῶ σε ὄντα. <span style=
  "color:#b00e23">(24)</span> ἀποκριθεὶς δὲ ὁ Σίμων εἶπεν· Δεήθητε ὑμεῖς ὑπὲρ
  ἐμοῦ πρὸς τὸν κύριον ὅπως μηδὲν ἐπέλθῃ ἐπʼ ἐμὲ ὧν εἰρήκατε. <span style=
  "color:#b00e23">(25)</span> Οἱ μὲν οὖν διαμαρτυράμενοι καὶ λαλήσαντες τὸν
  λόγον τοῦ κυρίου ὑπέστρεφον εἰς Ἱεροσόλυμα, πολλάς τε κώμας τῶν Σαμαριτῶν
  εὐηγγελίζοντο. <span style="color:#b00e23">(26)</span> Ἄγγελος δὲ κυρίου
  ἐλάλησεν πρὸς Φίλιππον λέγων· Ἀνάστηθι καὶ πορεύου κατὰ μεσημβρίαν ἐπὶ τὴν
  ὁδὸν τὴν καταβαίνουσαν ἀπὸ Ἰερουσαλὴμ εἰς Γάζαν· αὕτη ἐστὶν ἔρημος.
  <span style="color:#b00e23">(27)</span> καὶ ἀναστὰς ἐπορεύθη, καὶ ἰδοὺ ἀνὴρ
  Αἰθίοψ εὐνοῦχος δυνάστης Κανδάκης βασιλίσσης Αἰθιόπων, ὃς ἦν ἐπὶ πάσης τῆς
  γάζης αὐτῆς, ὃς ἐληλύθει προσκυνήσων εἰς Ἰερουσαλήμ, <span style=
  "color:#b00e23">(28)</span> ἦν τε ὑποστρέφων καὶ καθήμενος ἐπὶ τοῦ ἅρματος
  αὐτοῦ καὶ ἀνεγίνωσκεν τὸν προφήτην Ἠσαΐαν. <span style=
  "color:#b00e23">(29)</span> εἶπεν δὲ τὸ πνεῦμα τῷ Φιλίππῳ· Πρόσελθε καὶ
  κολλήθητι τῷ ἅρματι τούτῳ. <span style="color:#b00e23">(30)</span> προσδραμὼν
  δὲ ὁ Φίλιππος ἤκουσεν αὐτοῦ ἀναγινώσκοντος Ἠσαΐαν τὸν προφήτην καὶ εἶπεν· Ἆρά
  γε γινώσκεις ἃ ἀναγινώσκεις; <span style="color:#b00e23">(31)</span> ὁ δὲ
  εἶπεν· Πῶς γὰρ ἂν δυναίμην ἐὰν μή τις ὁδηγήσει με; παρεκάλεσέν τε τὸν
  Φίλιππον ἀναβάντα καθίσαι σὺν αὐτῷ. <span style="color:#b00e23">(32)</span> ἡ
  δὲ περιοχὴ τῆς γραφῆς ἣν ἀνεγίνωσκεν ἦν αὕτη· Ὡς πρόβατον ἐπὶ σφαγὴν ἤχθη,
  καὶ ὡς ἀμνὸς ἐναντίον τοῦ κείραντος αὐτὸν ἄφωνος, οὕτως οὐκ ἀνοίγει τὸ στόμα
  αὐτοῦ. <span style="color:#b00e23">(33)</span> ἐν τῇ ταπεινώσει ἡ κρίσις
  αὐτοῦ ἤρθη· τὴν γενεὰν αὐτοῦ τίς διηγήσεται; ὅτι αἴρεται ἀπὸ τῆς γῆς ἡ ζωὴ
  αὐτοῦ. <span style="color:#b00e23">(34)</span> ἀποκριθεὶς δὲ ὁ εὐνοῦχος τῷ
  Φιλίππῳ εἶπεν· Δέομαί σου, περὶ τίνος ὁ προφήτης λέγει τοῦτο; περὶ ἑαυτοῦ ἢ
  περὶ ἑτέρου τινός; <span style="color:#b00e23">(35)</span> ἀνοίξας δὲ ὁ
  Φίλιππος τὸ στόμα αὐτοῦ καὶ ἀρξάμενος ἀπὸ τῆς γραφῆς ταύτης εὐηγγελίσατο αὐτῷ
  τὸν Ἰησοῦν. <span style="color:#b00e23">(36)</span> ὡς δὲ ἐπορεύοντο κατὰ τὴν
  ὁδόν, ἦλθον ἐπί τι ὕδωρ, καί φησιν ὁ εὐνοῦχος· Ἰδοὺ ὕδωρ, τί κωλύει με
  βαπτισθῆναι; <span style="color:#b00e23">(37)</span> <span style=
  "color:#b00e23">(38)</span> καὶ ἐκέλευσεν στῆναι τὸ ἅρμα, καὶ κατέβησαν
  ἀμφότεροι εἰς τὸ ὕδωρ ὅ τε Φίλιππος καὶ ὁ εὐνοῦχος, καὶ ἐβάπτισεν αὐτόν.
  <span style="color:#b00e23">(39)</span> ὅτε δὲ ἀνέβησαν ἐκ τοῦ ὕδατος, πνεῦμα
  κυρίου ἥρπασεν τὸν Φίλιππον, καὶ οὐκ εἶδεν αὐτὸν οὐκέτι ὁ εὐνοῦχος, ἐπορεύετο
  γὰρ τὴν ὁδὸν αὐτοῦ χαίρων. <span style="color:#b00e23">(40)</span> Φίλιππος
  δὲ εὑρέθη εἰς Ἄζωτον, καὶ διερχόμενος εὐηγγελίζετο τὰς πόλεις πάσας ἕως τοῦ
  ἐλθεῖν αὐτὸν εἰς Καισάρειαν.
  <h3 id="acts_of_the_apostles9">9</h3><span style="color:#b00e23">(1)</span> Ὁ
  δὲ Σαῦλος ἔτι ἐμπνέων ἀπειλῆς καὶ φόνου εἰς τοὺς μαθητὰς τοῦ κυρίου,
  προσελθὼν τῷ ἀρχιερεῖ <span style="color:#b00e23">(2)</span> ᾐτήσατο παρʼ
  αὐτοῦ ἐπιστολὰς εἰς Δαμασκὸν πρὸς τὰς συναγωγάς, ὅπως ἐάν τινας εὕρῃ τῆς ὁδοῦ
  ὄντας, ἄνδρας τε καὶ γυναῖκας, δεδεμένους ἀγάγῃ εἰς Ἰερουσαλήμ. <span style=
  "color:#b00e23">(3)</span> ἐν δὲ τῷ πορεύεσθαι ἐγένετο αὐτὸν ἐγγίζειν τῇ
  Δαμασκῷ, ἐξαίφνης τε αὐτὸν περιήστραψεν φῶς ἐκ τοῦ οὐρανοῦ, <span style=
  "color:#b00e23">(4)</span> καὶ πεσὼν ἐπὶ τὴν γῆν ἤκουσεν φωνὴν λέγουσαν αὐτῷ
  Σαοὺλ Σαούλ, τί με διώκεις; <span style="color:#b00e23">(5)</span> εἶπεν δέ·
  Τίς εἶ, κύριε; ὁ δέ· Ἐγώ εἰμι Ἰησοῦς ὃν σὺ διώκεις· <span style=
  "color:#b00e23">(6)</span> ἀλλὰ ἀνάστηθι καὶ εἴσελθε εἰς τὴν πόλιν, καὶ
  λαληθήσεταί σοι ὅ τί σε δεῖ ποιεῖν. <span style="color:#b00e23">(7)</span> οἱ
  δὲ ἄνδρες οἱ συνοδεύοντες αὐτῷ εἱστήκεισαν ἐνεοί, ἀκούοντες μὲν τῆς φωνῆς
  μηδένα δὲ θεωροῦντες. <span style="color:#b00e23">(8)</span> ἠγέρθη δὲ Σαῦλος
  ἀπὸ τῆς γῆς, ἀνεῳγμένων δὲ τῶν ὀφθαλμῶν αὐτοῦ οὐδὲν ἔβλεπεν· χειραγωγοῦντες
  δὲ αὐτὸν εἰσήγαγον εἰς Δαμασκόν. <span style="color:#b00e23">(9)</span> καὶ
  ἦν ἡμέρας τρεῖς μὴ βλέπων, καὶ οὐκ ἔφαγεν οὐδὲ ἔπιεν. <span style=
  "color:#b00e23">(10)</span> Ἦν δέ τις μαθητὴς ἐν Δαμασκῷ ὀνόματι Ἁνανίας, καὶ
  εἶπεν πρὸς αὐτὸν ἐν ὁράματι ὁ κύριος· Ἁνανία. ὁ δὲ εἶπεν· Ἰδοὺ ἐγώ, κύριε.
  <span style="color:#b00e23">(11)</span> ὁ δὲ κύριος πρὸς αὐτόν· Ἀναστὰς
  πορεύθητι ἐπὶ τὴν ῥύμην τὴν καλουμένην Εὐθεῖαν καὶ ζήτησον ἐν οἰκίᾳ Ἰούδα
  Σαῦλον ὀνόματι Ταρσέα, ἰδοὺ γὰρ προσεύχεται, <span style=
  "color:#b00e23">(12)</span> καὶ εἶδεν ἄνδρα ἐν ὁράματι Ἁνανίαν ὀνόματι
  εἰσελθόντα καὶ ἐπιθέντα αὐτῷ χεῖρας ὅπως ἀναβλέψῃ. <span style=
  "color:#b00e23">(13)</span> ἀπεκρίθη δὲ Ἁνανίας· Κύριε, ἤκουσα ἀπὸ πολλῶν
  περὶ τοῦ ἀνδρὸς τούτου, ὅσα κακὰ τοῖς ἁγίοις σου ἐποίησεν ἐν Ἰερουσαλήμ·
  <span style="color:#b00e23">(14)</span> καὶ ὧδε ἔχει ἐξουσίαν παρὰ τῶν
  ἀρχιερέων δῆσαι πάντας τοὺς ἐπικαλουμένους τὸ ὄνομά σου. <span style=
  "color:#b00e23">(15)</span> εἶπεν δὲ πρὸς αὐτὸν ὁ κύριος· Πορεύου, ὅτι σκεῦος
  ἐκλογῆς ἐστίν μοι οὗτος τοῦ βαστάσαι τὸ ὄνομά μου ἐνώπιον ἐθνῶν τε καὶ
  βασιλέων υἱῶν τε Ἰσραήλ, <span style="color:#b00e23">(16)</span> ἐγὼ γὰρ
  ὑποδείξω αὐτῷ ὅσα δεῖ αὐτὸν ὑπὲρ τοῦ ὀνόματός μου παθεῖν. <span style=
  "color:#b00e23">(17)</span> ἀπῆλθεν δὲ Ἁνανίας καὶ εἰσῆλθεν εἰς τὴν οἰκίαν,
  καὶ ἐπιθεὶς ἐπʼ αὐτὸν τὰς χεῖρας εἶπεν· Σαοὺλ ἀδελφέ, ὁ κύριος ἀπέσταλκέν με,
  Ἰησοῦς ὁ ὀφθείς σοι ἐν τῇ ὁδῷ ᾗ ἤρχου, ὅπως ἀναβλέψῃς καὶ πλησθῇς πνεύματος
  ἁγίου. <span style="color:#b00e23">(18)</span> καὶ εὐθέως ἀπέπεσαν αὐτοῦ ἀπὸ
  τῶν ὀφθαλμῶν ὡς λεπίδες, ἀνέβλεψέν τε καὶ ἀναστὰς ἐβαπτίσθη, <span style=
  "color:#b00e23">(19)</span> καὶ λαβὼν τροφὴν ἐνίσχυσεν. Ἐγένετο δὲ μετὰ τῶν
  ἐν Δαμασκῷ μαθητῶν ἡμέρας τινὰς, <span style="color:#b00e23">(20)</span> καὶ
  εὐθέως ἐν ταῖς συναγωγαῖς ἐκήρυσσεν τὸν Ἰησοῦν ὅτι οὗτός ἐστιν ὁ υἱὸς τοῦ
  θεοῦ. <span style="color:#b00e23">(21)</span> ἐξίσταντο δὲ πάντες οἱ
  ἀκούοντες καὶ ἔλεγον· Οὐχ οὗτός ἐστιν ὁ πορθήσας ἐν Ἰερουσαλὴμ τοὺς
  ἐπικαλουμένους τὸ ὄνομα τοῦτο, καὶ ὧδε εἰς τοῦτο ἐληλύθει ἵνα δεδεμένους
  αὐτοὺς ἀγάγῃ ἐπὶ τοὺς ἀρχιερεῖς; <span style="color:#b00e23">(22)</span>
  Σαῦλος δὲ μᾶλλον ἐνεδυναμοῦτο καὶ συνέχυννεν τοὺς Ἰουδαίους τοὺς κατοικοῦντας
  ἐν Δαμασκῷ, συμβιβάζων ὅτι οὗτός ἐστιν ὁ χριστός. <span style=
  "color:#b00e23">(23)</span> Ὡς δὲ ἐπληροῦντο ἡμέραι ἱκαναί, συνεβουλεύσαντο
  οἱ Ἰουδαῖοι ἀνελεῖν αὐτόν· <span style="color:#b00e23">(24)</span> ἐγνώσθη δὲ
  τῷ Σαύλῳ ἡ ἐπιβουλὴ αὐτῶν. παρετηροῦντο δὲ καὶ τὰς πύλας ἡμέρας τε καὶ νυκτὸς
  ὅπως αὐτὸν ἀνέλωσιν· <span style="color:#b00e23">(25)</span> λαβόντες δὲ οἱ
  μαθηταὶ αὐτοῦ νυκτὸς διὰ τοῦ τείχους καθῆκαν αὐτὸν χαλάσαντες ἐν σπυρίδι.
  <span style="color:#b00e23">(26)</span> Παραγενόμενος δὲ εἰς Ἰερουσαλὴμ
  ἐπείραζεν κολλᾶσθαι τοῖς μαθηταῖς· καὶ πάντες ἐφοβοῦντο αὐτόν, μὴ πιστεύοντες
  ὅτι ἐστὶν μαθητής. <span style="color:#b00e23">(27)</span> Βαρναβᾶς δὲ
  ἐπιλαβόμενος αὐτὸν ἤγαγεν πρὸς τοὺς ἀποστόλους, καὶ διηγήσατο αὐτοῖς πῶς ἐν
  τῇ ὁδῷ εἶδεν τὸν κύριον καὶ ὅτι ἐλάλησεν αὐτῷ καὶ πῶς ἐν Δαμασκῷ
  ἐπαρρησιάσατο ἐν τῷ ὀνόματι τοῦ Ἰησοῦ. <span style=
  "color:#b00e23">(28)</span> καὶ ἦν μετʼ αὐτῶν εἰσπορευόμενος καὶ
  ἐκπορευόμενος εἰς Ἰερουσαλήμ, παρρησιαζόμενος ἐν τῷ ὀνόματι τοῦ κυρίου,
  <span style="color:#b00e23">(29)</span> ἐλάλει τε καὶ συνεζήτει πρὸς τοὺς
  Ἑλληνιστάς· οἱ δὲ ἐπεχείρουν ἀνελεῖν αὐτόν. <span style=
  "color:#b00e23">(30)</span> ἐπιγνόντες δὲ οἱ ἀδελφοὶ κατήγαγον αὐτὸν εἰς
  Καισάρειαν καὶ ἐξαπέστειλαν αὐτὸν εἰς Ταρσόν. <span style=
  "color:#b00e23">(31)</span> Ἡ μὲν οὖν ἐκκλησία καθʼ ὅλης τῆς Ἰουδαίας καὶ
  Γαλιλαίας καὶ Σαμαρείας εἶχεν εἰρήνην οἰκοδομουμένη, καὶ πορευομένη τῷ φόβῳ
  τοῦ κυρίου καὶ τῇ παρακλήσει τοῦ ἁγίου πνεύματος ἐπληθύνετο. <span style=
  "color:#b00e23">(32)</span> Ἐγένετο δὲ Πέτρον διερχόμενον διὰ πάντων
  κατελθεῖν καὶ πρὸς τοὺς ἁγίους τοὺς κατοικοῦντας Λύδδα. <span style=
  "color:#b00e23">(33)</span> εὗρεν δὲ ἐκεῖ ἄνθρωπόν τινα ὀνόματι Αἰνέαν ἐξ
  ἐτῶν ὀκτὼ κατακείμενον ἐπὶ κραβάττου, ὃς ἦν παραλελυμένος. <span style=
  "color:#b00e23">(34)</span> καὶ εἶπεν αὐτῷ ὁ Πέτρος· Αἰνέα, ἰᾶταί σε Ἰησοῦς
  Χριστός· ἀνάστηθι καὶ στρῶσον σεαυτῷ· καὶ εὐθέως ἀνέστη. <span style=
  "color:#b00e23">(35)</span> καὶ εἶδαν αὐτὸν πάντες οἱ κατοικοῦντες Λύδδα καὶ
  τὸν Σαρῶνα, οἵτινες ἐπέστρεψαν ἐπὶ τὸν κύριον. <span style=
  "color:#b00e23">(36)</span> Ἐν Ἰόππῃ δέ τις ἦν μαθήτρια ὀνόματι Ταβιθά, ἣ
  διερμηνευομένη λέγεται Δορκάς· αὕτη ἦν πλήρης ἔργων ἀγαθῶν καὶ ἐλεημοσυνῶν ὧν
  ἐποίει. <span style="color:#b00e23">(37)</span> ἐγένετο δὲ ἐν ταῖς ἡμέραις
  ἐκείναις ἀσθενήσασαν αὐτὴν ἀποθανεῖν· λούσαντες δὲ ἔθηκαν αὐτὴν ἐν ὑπερῴῳ.
  <span style="color:#b00e23">(38)</span> ἐγγὺς δὲ οὔσης Λύδδας τῇ Ἰόππῃ οἱ
  μαθηταὶ ἀκούσαντες ὅτι Πέτρος ἐστὶν ἐν αὐτῇ ἀπέστειλαν δύο ἄνδρας πρὸς αὐτὸν
  παρακαλοῦντες· Μὴ ὀκνήσῃς διελθεῖν ἕως ἡμῶν· <span style=
  "color:#b00e23">(39)</span> ἀναστὰς δὲ Πέτρος συνῆλθεν αὐτοῖς· ὃν
  παραγενόμενον ἀνήγαγον εἰς τὸ ὑπερῷον, καὶ παρέστησαν αὐτῷ πᾶσαι αἱ χῆραι
  κλαίουσαι καὶ ἐπιδεικνύμεναι χιτῶνας καὶ ἱμάτια ὅσα ἐποίει μετʼ αὐτῶν οὖσα ἡ
  Δορκάς. <span style="color:#b00e23">(40)</span> ἐκβαλὼν δὲ ἔξω πάντας ὁ
  Πέτρος καὶ θεὶς τὰ γόνατα προσηύξατο, καὶ ἐπιστρέψας πρὸς τὸ σῶμα εἶπεν·
  Ταβιθά, ἀνάστηθι. ἡ δὲ ἤνοιξεν τοὺς ὀφθαλμοὺς αὐτῆς, καὶ ἰδοῦσα τὸν Πέτρον
  ἀνεκάθισεν. <span style="color:#b00e23">(41)</span> δοὺς δὲ αὐτῇ χεῖρα
  ἀνέστησεν αὐτήν, φωνήσας δὲ τοὺς ἁγίους καὶ τὰς χήρας παρέστησεν αὐτὴν ζῶσαν.
  <span style="color:#b00e23">(42)</span> γνωστὸν δὲ ἐγένετο καθʼ ὅλης τῆς
  Ἰόππης, καὶ ἐπίστευσαν πολλοὶ ἐπὶ τὸν κύριον. <span style=
  "color:#b00e23">(43)</span> ἐγένετο δὲ ἡμέρας ἱκανὰς μεῖναι ἐν Ἰόππῃ παρά
  τινι Σίμωνι βυρσεῖ.
  <h3 id="acts_of_the_apostles10">10</h3><span style="color:#b00e23">(1)</span>
  Ἀνὴρ δέ τις ἐν Καισαρείᾳ ὀνόματι Κορνήλιος, ἑκατοντάρχης ἐκ σπείρης τῆς
  καλουμένης Ἰταλικῆς, <span style="color:#b00e23">(2)</span> εὐσεβὴς καὶ
  φοβούμενος τὸν θεὸν σὺν παντὶ τῷ οἴκῳ αὐτοῦ, ποιῶν ἐλεημοσύνας πολλὰς τῷ λαῷ
  καὶ δεόμενος τοῦ θεοῦ διὰ παντός, <span style="color:#b00e23">(3)</span>
  εἶδεν ἐν ὁράματι φανερῶς ὡσεὶ περὶ ὥραν ἐνάτην τῆς ἡμέρας ἄγγελον τοῦ θεοῦ
  εἰσελθόντα πρὸς αὐτὸν καὶ εἰπόντα αὐτῷ· Κορνήλιε. <span style=
  "color:#b00e23">(4)</span> ὁ δὲ ἀτενίσας αὐτῷ καὶ ἔμφοβος γενόμενος εἶπεν· Τί
  ἐστιν, κύριε; εἶπεν δὲ αὐτῷ· Αἱ προσευχαί σου καὶ αἱ ἐλεημοσύναι σου ἀνέβησαν
  εἰς μνημόσυνον ἔμπροσθεν τοῦ θεοῦ· <span style="color:#b00e23">(5)</span> καὶ
  νῦν πέμψον ἄνδρας εἰς Ἰόππην καὶ μετάπεμψαι Σίμωνά τινα ὃς ἐπικαλεῖται
  Πέτρος· <span style="color:#b00e23">(6)</span> οὗτος ξενίζεται παρά τινι
  Σίμωνι βυρσεῖ, ᾧ ἐστιν οἰκία παρὰ θάλασσαν. <span style=
  "color:#b00e23">(7)</span> ὡς δὲ ἀπῆλθεν ὁ ἄγγελος ὁ λαλῶν αὐτῷ, φωνήσας δύο
  τῶν οἰκετῶν καὶ στρατιώτην εὐσεβῆ τῶν προσκαρτερούντων αὐτῷ <span style=
  "color:#b00e23">(8)</span> καὶ ἐξηγησάμενος ἅπαντα αὐτοῖς ἀπέστειλεν αὐτοὺς
  εἰς τὴν Ἰόππην. <span style="color:#b00e23">(9)</span> Τῇ δὲ ἐπαύριον
  ὁδοιπορούντων ἐκείνων καὶ τῇ πόλει ἐγγιζόντων ἀνέβη Πέτρος ἐπὶ τὸ δῶμα
  προσεύξασθαι περὶ ὥραν ἕκτην. <span style="color:#b00e23">(10)</span> ἐγένετο
  δὲ πρόσπεινος καὶ ἤθελεν γεύσασθαι· παρασκευαζόντων δὲ αὐτῶν ἐγένετο ἐπʼ
  αὐτὸν ἔκστασις, <span style="color:#b00e23">(11)</span> καὶ θεωρεῖ τὸν
  οὐρανὸν ἀνεῳγμένον καὶ καταβαῖνον σκεῦός τι ὡς ὀθόνην μεγάλην τέσσαρσιν
  ἀρχαῖς καθιέμενον ἐπὶ τῆς γῆς, <span style="color:#b00e23">(12)</span> ἐν ᾧ
  ὑπῆρχεν πάντα τὰ τετράποδα καὶ ἑρπετὰ τῆς γῆς καὶ πετεινὰ τοῦ οὐρανοῦ.
  <span style="color:#b00e23">(13)</span> καὶ ἐγένετο φωνὴ πρὸς αὐτόν· Ἀναστάς,
  Πέτρε, θῦσον καὶ φάγε. <span style="color:#b00e23">(14)</span> ὁ δὲ Πέτρος
  εἶπεν· Μηδαμῶς, κύριε, ὅτι οὐδέποτε ἔφαγον πᾶν κοινὸν καὶ ἀκάθαρτον.
  <span style="color:#b00e23">(15)</span> καὶ φωνὴ πάλιν ἐκ δευτέρου πρὸς
  αὐτόν· Ἃ ὁ θεὸς ἐκαθάρισεν σὺ μὴ κοίνου. <span style=
  "color:#b00e23">(16)</span> τοῦτο δὲ ἐγένετο ἐπὶ τρίς, καὶ εὐθὺς ἀνελήμφθη τὸ
  σκεῦος εἰς τὸν οὐρανόν. <span style="color:#b00e23">(17)</span> Ὡς δὲ ἐν
  ἑαυτῷ διηπόρει ὁ Πέτρος τί ἂν εἴη τὸ ὅραμα ὃ εἶδεν, ἰδοὺ οἱ ἄνδρες οἱ
  ἀπεσταλμένοι ὑπὸ τοῦ Κορνηλίου διερωτήσαντες τὴν οἰκίαν τοῦ Σίμωνος ἐπέστησαν
  ἐπὶ τὸν πυλῶνα, <span style="color:#b00e23">(18)</span> καὶ φωνήσαντες
  ἐπυνθάνοντο εἰ Σίμων ὁ ἐπικαλούμενος Πέτρος ἐνθάδε ξενίζεται. <span style=
  "color:#b00e23">(19)</span> τοῦ δὲ Πέτρου διενθυμουμένου περὶ τοῦ ὁράματος
  εἶπεν αὐτῷ τὸ πνεῦμα· Ἰδοὺ ἄνδρες ζητοῦντές σε· <span style=
  "color:#b00e23">(20)</span> ἀλλὰ ἀναστὰς κατάβηθι καὶ πορεύου σὺν αὐτοῖς
  μηδὲν διακρινόμενος, ὅτι ἐγὼ ἀπέσταλκα αὐτούς. <span style=
  "color:#b00e23">(21)</span> καταβὰς δὲ Πέτρος πρὸς τοὺς ἄνδρας εἶπεν· Ἰδοὺ
  ἐγώ εἰμι ὃν ζητεῖτε· τίς ἡ αἰτία διʼ ἣν πάρεστε; <span style=
  "color:#b00e23">(22)</span> οἱ δὲ εἶπαν· Κορνήλιος ἑκατοντάρχης, ἀνὴρ δίκαιος
  καὶ φοβούμενος τὸν θεὸν μαρτυρούμενός τε ὑπὸ ὅλου τοῦ ἔθνους τῶν Ἰουδαίων,
  ἐχρηματίσθη ὑπὸ ἀγγέλου ἁγίου μεταπέμψασθαί σε εἰς τὸν οἶκον αὐτοῦ καὶ
  ἀκοῦσαι ῥήματα παρὰ σοῦ. <span style="color:#b00e23">(23)</span>
  εἰσκαλεσάμενος οὖν αὐτοὺς ἐξένισεν. <span style="color:#b00e23">(24)</span>
  τῇ δὲ ἐπαύριον εἰσῆλθεν εἰς τὴν Καισάρειαν. ὁ δὲ Κορνήλιος ἦν προσδοκῶν
  αὐτοὺς συγκαλεσάμενος τοὺς συγγενεῖς αὐτοῦ καὶ τοὺς ἀναγκαίους φίλους.
  <span style="color:#b00e23">(25)</span> ὡς δὲ ἐγένετο τοῦ εἰσελθεῖν τὸν
  Πέτρον, συναντήσας αὐτῷ ὁ Κορνήλιος πεσὼν ἐπὶ τοὺς πόδας προσεκύνησεν.
  <span style="color:#b00e23">(26)</span> ὁ δὲ Πέτρος ἤγειρεν αὐτὸν λέγων·
  Ἀνάστηθι· καὶ ἐγὼ αὐτὸς ἄνθρωπός εἰμι. <span style=
  "color:#b00e23">(27)</span> καὶ συνομιλῶν αὐτῷ εἰσῆλθεν, καὶ εὑρίσκει
  συνεληλυθότας πολλούς, <span style="color:#b00e23">(28)</span> ἔφη τε πρὸς
  αὐτούς· Ὑμεῖς ἐπίστασθε ὡς ἀθέμιτόν ἐστιν ἀνδρὶ Ἰουδαίῳ κολλᾶσθαι ἢ
  προσέρχεσθαι ἀλλοφύλῳ· κἀμοὶ ὁ θεὸς ἔδειξεν μηδένα κοινὸν ἢ ἀκάθαρτον λέγειν
  ἄνθρωπον· <span style="color:#b00e23">(29)</span> διὸ καὶ ἀναντιρρήτως ἦλθον
  μεταπεμφθείς. πυνθάνομαι οὖν τίνι λόγῳ μετεπέμψασθέ με. <span style=
  "color:#b00e23">(30)</span> Καὶ ὁ Κορνήλιος ἔφη· Ἀπὸ τετάρτης ἡμέρας μέχρι
  ταύτης τῆς ὥρας ἤμην τὴν ἐνάτην προσευχόμενος ἐν τῷ οἴκῳ μου, καὶ ἰδοὺ ἀνὴρ
  ἔστη ἐνώπιόν μου ἐν ἐσθῆτι λαμπρᾷ <span style="color:#b00e23">(31)</span> καὶ
  φησί· Κορνήλιε, εἰσηκούσθη σου ἡ προσευχὴ καὶ αἱ ἐλεημοσύναι σου ἐμνήσθησαν
  ἐνώπιον τοῦ θεοῦ. <span style="color:#b00e23">(32)</span> πέμψον οὖν εἰς
  Ἰόππην καὶ μετακάλεσαι Σίμωνα ὃς ἐπικαλεῖται Πέτρος· οὗτος ξενίζεται ἐν οἰκίᾳ
  Σίμωνος βυρσέως παρὰ θάλασσαν. <span style="color:#b00e23">(33)</span>
  ἐξαυτῆς οὖν ἔπεμψα πρὸς σέ, σύ τε καλῶς ἐποίησας παραγενόμενος. νῦν οὖν
  πάντες ἡμεῖς ἐνώπιον τοῦ θεοῦ πάρεσμεν ἀκοῦσαι πάντα τὰ προστεταγμένα σοι ὑπὸ
  τοῦ κυρίου. <span style="color:#b00e23">(34)</span> Ἀνοίξας δὲ Πέτρος τὸ
  στόμα εἶπεν· Ἐπʼ ἀληθείας καταλαμβάνομαι ὅτι οὐκ ἔστιν προσωπολήμπτης ὁ θεός,
  <span style="color:#b00e23">(35)</span> ἀλλʼ ἐν παντὶ ἔθνει ὁ φοβούμενος
  αὐτὸν καὶ ἐργαζόμενος δικαιοσύνην δεκτὸς αὐτῷ ἐστιν. <span style=
  "color:#b00e23">(36)</span> τὸν λόγον ὃν ἀπέστειλεν τοῖς υἱοῖς Ἰσραὴλ
  εὐαγγελιζόμενος εἰρήνην διὰ Ἰησοῦ Χριστοῦ· οὗτός ἐστιν πάντων κύριος.
  <span style="color:#b00e23">(37)</span> ὑμεῖς οἴδατε τὸ γενόμενον ῥῆμα καθʼ
  ὅλης τῆς Ἰουδαίας, ἀρξάμενος ἀπὸ τῆς Γαλιλαίας μετὰ τὸ βάπτισμα ὃ ἐκήρυξεν
  Ἰωάννης, <span style="color:#b00e23">(38)</span> Ἰησοῦν τὸν ἀπὸ Ναζαρέθ, ὡς
  ἔχρισεν αὐτὸν ὁ θεὸς πνεύματι ἁγίῳ καὶ δυνάμει, ὃς διῆλθεν εὐεργετῶν καὶ
  ἰώμενος πάντας τοὺς καταδυναστευομένους ὑπὸ τοῦ διαβόλου, ὅτι ὁ θεὸς ἦν μετʼ
  αὐτοῦ· <span style="color:#b00e23">(39)</span> καὶ ἡμεῖς μάρτυρες πάντων ὧν
  ἐποίησεν ἔν τε τῇ χώρᾳ τῶν Ἰουδαίων καὶ Ἰερουσαλήμ· ὃν καὶ ἀνεῖλαν
  κρεμάσαντες ἐπὶ ξύλου. <span style="color:#b00e23">(40)</span> τοῦτον ὁ θεὸς
  ἤγειρεν τῇ τρίτῃ ἡμέρᾳ καὶ ἔδωκεν αὐτὸν ἐμφανῆ γενέσθαι, <span style=
  "color:#b00e23">(41)</span> οὐ παντὶ τῷ λαῷ ἀλλὰ μάρτυσι τοῖς
  προκεχειροτονημένοις ὑπὸ τοῦ θεοῦ, ἡμῖν, οἵτινες συνεφάγομεν καὶ συνεπίομεν
  αὐτῷ μετὰ τὸ ἀναστῆναι αὐτὸν ἐκ νεκρῶν· <span style=
  "color:#b00e23">(42)</span> καὶ παρήγγειλεν ἡμῖν κηρύξαι τῷ λαῷ καὶ
  διαμαρτύρασθαι ὅτι οὗτός ἐστιν ὁ ὡρισμένος ὑπὸ τοῦ θεοῦ κριτὴς ζώντων καὶ
  νεκρῶν. <span style="color:#b00e23">(43)</span> τούτῳ πάντες οἱ προφῆται
  μαρτυροῦσιν, ἄφεσιν ἁμαρτιῶν λαβεῖν διὰ τοῦ ὀνόματος αὐτοῦ πάντα τὸν
  πιστεύοντα εἰς αὐτόν. <span style="color:#b00e23">(44)</span> Ἔτι λαλοῦντος
  τοῦ Πέτρου τὰ ῥήματα ταῦτα ἐπέπεσε τὸ πνεῦμα τὸ ἅγιον ἐπὶ πάντας τοὺς
  ἀκούοντας τὸν λόγον. <span style="color:#b00e23">(45)</span> καὶ ἐξέστησαν οἱ
  ἐκ περιτομῆς πιστοὶ ὅσοι συνῆλθαν τῷ Πέτρῳ, ὅτι καὶ ἐπὶ τὰ ἔθνη ἡ δωρεὰ τοῦ
  ἁγίου πνεύματος ἐκκέχυται· <span style="color:#b00e23">(46)</span> ἤκουον γὰρ
  αὐτῶν λαλούντων γλώσσαις καὶ μεγαλυνόντων τὸν θεόν. τότε ἀπεκρίθη Πέτρος·
  <span style="color:#b00e23">(47)</span> Μήτι τὸ ὕδωρ δύναται κωλῦσαί τις τοῦ
  μὴ βαπτισθῆναι τούτους οἵτινες τὸ πνεῦμα τὸ ἅγιον ἔλαβον ὡς καὶ ἡμεῖς;
  <span style="color:#b00e23">(48)</span> προσέταξεν δὲ αὐτοὺς ἐν τῷ ὀνόματι
  Ἰησοῦ Χριστοῦ βαπτισθῆναι. τότε ἠρώτησαν αὐτὸν ἐπιμεῖναι ἡμέρας τινάς.
  <h3 id="acts_of_the_apostles11">11</h3><span style="color:#b00e23">(1)</span>
  Ἤκουσαν δὲ οἱ ἀπόστολοι καὶ οἱ ἀδελφοὶ οἱ ὄντες κατὰ τὴν Ἰουδαίαν ὅτι καὶ τὰ
  ἔθνη ἐδέξαντο τὸν λόγον τοῦ θεοῦ. <span style="color:#b00e23">(2)</span> ὅτε
  δὲ ἀνέβη Πέτρος εἰς Ἰερουσαλήμ, διεκρίνοντο πρὸς αὐτὸν οἱ ἐκ περιτομῆς
  <span style="color:#b00e23">(3)</span> λέγοντες ὅτι Εἰσῆλθες πρὸς ἄνδρας
  ἀκροβυστίαν ἔχοντας καὶ συνέφαγες αὐτοῖς. <span style=
  "color:#b00e23">(4)</span> ἀρξάμενος δὲ Πέτρος ἐξετίθετο αὐτοῖς καθεξῆς
  λέγων· <span style="color:#b00e23">(5)</span> Ἐγὼ ἤμην ἐν πόλει Ἰόππῃ
  προσευχόμενος καὶ εἶδον ἐν ἐκστάσει ὅραμα, καταβαῖνον σκεῦός τι ὡς ὀθόνην
  μεγάλην τέσσαρσιν ἀρχαῖς καθιεμένην ἐκ τοῦ οὐρανοῦ, καὶ ἦλθεν ἄχρι ἐμοῦ·
  <span style="color:#b00e23">(6)</span> εἰς ἣν ἀτενίσας κατενόουν καὶ εἶδον τὰ
  τετράποδα τῆς γῆς καὶ τὰ θηρία καὶ τὰ ἑρπετὰ καὶ τὰ πετεινὰ τοῦ οὐρανοῦ·
  <span style="color:#b00e23">(7)</span> ἤκουσα δὲ καὶ φωνῆς λεγούσης μοι·
  Ἀναστάς, Πέτρε, θῦσον καὶ φάγε. <span style="color:#b00e23">(8)</span> εἶπον
  δέ· Μηδαμῶς, κύριε, ὅτι κοινὸν ἢ ἀκάθαρτον οὐδέποτε εἰσῆλθεν εἰς τὸ στόμα
  μου. <span style="color:#b00e23">(9)</span> ἀπεκρίθη δὲ φωνὴ ἐκ δευτέρου ἐκ
  τοῦ οὐρανοῦ· Ἃ ὁ θεὸς ἐκαθάρισεν σὺ μὴ κοίνου. <span style=
  "color:#b00e23">(10)</span> τοῦτο δὲ ἐγένετο ἐπὶ τρίς, καὶ ἀνεσπάσθη πάλιν
  ἅπαντα εἰς τὸν οὐρανόν. <span style="color:#b00e23">(11)</span> καὶ ἰδοὺ
  ἐξαυτῆς τρεῖς ἄνδρες ἐπέστησαν ἐπὶ τὴν οἰκίαν ἐν ᾗ ἦμεν, ἀπεσταλμένοι ἀπὸ
  Καισαρείας πρός με. <span style="color:#b00e23">(12)</span> εἶπεν δὲ τὸ
  πνεῦμά μοι συνελθεῖν αὐτοῖς μηδὲν διακρίναντα. ἦλθον δὲ σὺν ἐμοὶ καὶ οἱ ἓξ
  ἀδελφοὶ οὗτοι, καὶ εἰσήλθομεν εἰς τὸν οἶκον τοῦ ἀνδρός. <span style=
  "color:#b00e23">(13)</span> ἀπήγγειλεν δὲ ἡμῖν πῶς εἶδεν τὸν ἄγγελον ἐν τῷ
  οἴκῳ αὐτοῦ σταθέντα καὶ εἰπόντα· Ἀπόστειλον εἰς Ἰόππην καὶ μετάπεμψαι Σίμωνα
  τὸν ἐπικαλούμενον Πέτρον, <span style="color:#b00e23">(14)</span> ὃς λαλήσει
  ῥήματα πρὸς σὲ ἐν οἷς σωθήσῃ σὺ καὶ πᾶς ὁ οἶκός σου. <span style=
  "color:#b00e23">(15)</span> ἐν δὲ τῷ ἄρξασθαί με λαλεῖν ἐπέπεσεν τὸ πνεῦμα τὸ
  ἅγιον ἐπʼ αὐτοὺς ὥσπερ καὶ ἐφʼ ἡμᾶς ἐν ἀρχῇ. <span style=
  "color:#b00e23">(16)</span> ἐμνήσθην δὲ τοῦ ῥήματος τοῦ κυρίου ὡς ἔλεγεν·
  Ἰωάννης μὲν ἐβάπτισεν ὕδατι, ὑμεῖς δὲ βαπτισθήσεσθε ἐν πνεύματι ἁγίῳ.
  <span style="color:#b00e23">(17)</span> εἰ οὖν τὴν ἴσην δωρεὰν ἔδωκεν αὐτοῖς
  ὁ θεὸς ὡς καὶ ἡμῖν πιστεύσασιν ἐπὶ τὸν κύριον Ἰησοῦν Χριστόν, ἐγὼ τίς ἤμην
  δυνατὸς κωλῦσαι τὸν θεόν; <span style="color:#b00e23">(18)</span> ἀκούσαντες
  δὲ ταῦτα ἡσύχασαν καὶ ἐδόξασαν τὸν θεὸν λέγοντες· Ἄρα καὶ τοῖς ἔθνεσιν ὁ θεὸς
  τὴν μετάνοιαν εἰς ζωὴν ἔδωκεν. <span style="color:#b00e23">(19)</span> Οἱ μὲν
  οὖν διασπαρέντες ἀπὸ τῆς θλίψεως τῆς γενομένης ἐπὶ Στεφάνῳ διῆλθον ἕως
  Φοινίκης καὶ Κύπρου καὶ Ἀντιοχείας μηδενὶ λαλοῦντες τὸν λόγον εἰ μὴ μόνον
  Ἰουδαίοις. <span style="color:#b00e23">(20)</span> ἦσαν δέ τινες ἐξ αὐτῶν
  ἄνδρες Κύπριοι καὶ Κυρηναῖοι, οἵτινες ἐλθόντες εἰς Ἀντιόχειαν ἐλάλουν καὶ
  πρὸς τοὺς Ἑλληνιστάς, εὐαγγελιζόμενοι τὸν κύριον Ἰησοῦν. <span style=
  "color:#b00e23">(21)</span> καὶ ἦν χεὶρ κυρίου μετʼ αὐτῶν, πολύς τε ἀριθμὸς ὁ
  πιστεύσας ἐπέστρεψεν ἐπὶ τὸν κύριον. <span style="color:#b00e23">(22)</span>
  ἠκούσθη δὲ ὁ λόγος εἰς τὰ ὦτα τῆς ἐκκλησίας τῆς οὔσης ἐν Ἰερουσαλὴμ περὶ
  αὐτῶν, καὶ ἐξαπέστειλαν Βαρναβᾶν ἕως Ἀντιοχείας· <span style=
  "color:#b00e23">(23)</span> ὃς παραγενόμενος καὶ ἰδὼν τὴν χάριν τὴν τοῦ θεοῦ,
  ἐχάρη καὶ παρεκάλει πάντας τῇ προθέσει τῆς καρδίας προσμένειν τῷ κυρίῳ,
  <span style="color:#b00e23">(24)</span> ὅτι ἦν ἀνὴρ ἀγαθὸς καὶ πλήρης
  πνεύματος ἁγίου καὶ πίστεως. καὶ προσετέθη ὄχλος ἱκανὸς τῷ κυρίῳ.
  <span style="color:#b00e23">(25)</span> ἐξῆλθεν δὲ εἰς Ταρσὸν ἀναζητῆσαι
  Σαῦλον, <span style="color:#b00e23">(26)</span> καὶ εὑρὼν ἤγαγεν εἰς
  Ἀντιόχειαν. ἐγένετο δὲ αὐτοῖς καὶ ἐνιαυτὸν ὅλον συναχθῆναι ἐν τῇ ἐκκλησίᾳ καὶ
  διδάξαι ὄχλον ἱκανόν, χρηματίσαι τε πρώτως ἐν Ἀντιοχείᾳ τοὺς μαθητὰς
  Χριστιανούς. <span style="color:#b00e23">(27)</span> Ἐν ταύταις δὲ ταῖς
  ἡμέραις κατῆλθον ἀπὸ Ἱεροσολύμων προφῆται εἰς Ἀντιόχειαν· <span style=
  "color:#b00e23">(28)</span> ἀναστὰς δὲ εἷς ἐξ αὐτῶν ὀνόματι Ἅγαβος ἐσήμανεν
  διὰ τοῦ πνεύματος λιμὸν μεγάλην μέλλειν ἔσεσθαι ἐφʼ ὅλην τὴν οἰκουμένην· ἥτις
  ἐγένετο ἐπὶ Κλαυδίου. <span style="color:#b00e23">(29)</span> τῶν δὲ μαθητῶν
  καθὼς εὐπορεῖτό τις ὥρισαν ἕκαστος αὐτῶν εἰς διακονίαν πέμψαι τοῖς
  κατοικοῦσιν ἐν τῇ Ἰουδαίᾳ ἀδελφοῖς· <span style="color:#b00e23">(30)</span> ὃ
  καὶ ἐποίησαν ἀποστείλαντες πρὸς τοὺς πρεσβυτέρους διὰ χειρὸς Βαρναβᾶ καὶ
  Σαύλου.
  <h3 id="acts_of_the_apostles12">12</h3><span style="color:#b00e23">(1)</span>
  Κατʼ ἐκεῖνον δὲ τὸν καιρὸν ἐπέβαλεν Ἡρῴδης ὁ βασιλεὺς τὰς χεῖρας κακῶσαί
  τινας τῶν ἀπὸ τῆς ἐκκλησίας. <span style="color:#b00e23">(2)</span> ἀνεῖλεν
  δὲ Ἰάκωβον τὸν ἀδελφὸν Ἰωάννου μαχαίρῃ. <span style=
  "color:#b00e23">(3)</span> ἰδὼν δὲ ὅτι ἀρεστόν ἐστιν τοῖς Ἰουδαίοις προσέθετο
  συλλαβεῖν καὶ Πέτρον (ἦσαν δὲ ἡμέραι τῶν ἀζύμων), <span style=
  "color:#b00e23">(4)</span> ὃν καὶ πιάσας ἔθετο εἰς φυλακήν, παραδοὺς
  τέσσαρσιν τετραδίοις στρατιωτῶν φυλάσσειν αὐτόν, βουλόμενος μετὰ τὸ πάσχα
  ἀναγαγεῖν αὐτὸν τῷ λαῷ. <span style="color:#b00e23">(5)</span> ὁ μὲν οὖν
  Πέτρος ἐτηρεῖτο ἐν τῇ φυλακῇ· προσευχὴ δὲ ἦν ἐκτενῶς γινομένη ὑπὸ τῆς
  ἐκκλησίας πρὸς τὸν θεὸν περὶ αὐτοῦ. <span style="color:#b00e23">(6)</span>
  Ὅτε δὲ ἤμελλεν προαγαγεῖν αὐτὸν ὁ Ἡρῴδης, τῇ νυκτὶ ἐκείνῃ ἦν ὁ Πέτρος
  κοιμώμενος μεταξὺ δύο στρατιωτῶν δεδεμένος ἁλύσεσιν δυσίν, φύλακές τε πρὸ τῆς
  θύρας ἐτήρουν τὴν φυλακήν. <span style="color:#b00e23">(7)</span> καὶ ἰδοὺ
  ἄγγελος κυρίου ἐπέστη, καὶ φῶς ἔλαμψεν ἐν τῷ οἰκήματι· πατάξας δὲ τὴν πλευρὰν
  τοῦ Πέτρου ἤγειρεν αὐτὸν λέγων· Ἀνάστα ἐν τάχει· καὶ ἐξέπεσαν αὐτοῦ αἱ
  ἁλύσεις ἐκ τῶν χειρῶν. <span style="color:#b00e23">(8)</span> εἶπεν δὲ ὁ
  ἄγγελος πρὸς αὐτόν· Ζῶσαι καὶ ὑπόδησαι τὰ σανδάλιά σου· ἐποίησεν δὲ οὕτως.
  καὶ λέγει αὐτῷ· Περιβαλοῦ τὸ ἱμάτιόν σου καὶ ἀκολούθει μοι. <span style=
  "color:#b00e23">(9)</span> καὶ ἐξελθὼν ἠκολούθει, καὶ οὐκ ᾔδει ὅτι ἀληθές
  ἐστιν τὸ γινόμενον διὰ τοῦ ἀγγέλου, ἐδόκει δὲ ὅραμα βλέπειν. <span style=
  "color:#b00e23">(10)</span> διελθόντες δὲ πρώτην φυλακὴν καὶ δευτέραν ἦλθαν
  ἐπὶ τὴν πύλην τὴν σιδηρᾶν τὴν φέρουσαν εἰς τὴν πόλιν, ἥτις αὐτομάτη ἠνοίγη
  αὐτοῖς, καὶ ἐξελθόντες προῆλθον ῥύμην μίαν, καὶ εὐθέως ἀπέστη ὁ ἄγγελος ἀπʼ
  αὐτοῦ. <span style="color:#b00e23">(11)</span> καὶ ὁ Πέτρος ἐν ἑαυτῷ
  γενόμενος εἶπεν· Νῦν οἶδα ἀληθῶς ὅτι ἐξαπέστειλεν ὁ κύριος τὸν ἄγγελον αὐτοῦ
  καὶ ἐξείλατό με ἐκ χειρὸς Ἡρῴδου καὶ πάσης τῆς προσδοκίας τοῦ λαοῦ τῶν
  Ἰουδαίων. <span style="color:#b00e23">(12)</span> Συνιδών τε ἦλθεν ἐπὶ τὴν
  οἰκίαν τῆς Μαρίας τῆς μητρὸς Ἰωάννου τοῦ ἐπικαλουμένου Μάρκου, οὗ ἦσαν ἱκανοὶ
  συνηθροισμένοι καὶ προσευχόμενοι. <span style="color:#b00e23">(13)</span>
  κρούσαντος δὲ αὐτοῦ τὴν θύραν τοῦ πυλῶνος προσῆλθε παιδίσκη ὑπακοῦσαι ὀνόματι
  Ῥόδη, <span style="color:#b00e23">(14)</span> καὶ ἐπιγνοῦσα τὴν φωνὴν τοῦ
  Πέτρου ἀπὸ τῆς χαρᾶς οὐκ ἤνοιξεν τὸν πυλῶνα, εἰσδραμοῦσα δὲ ἀπήγγειλεν
  ἑστάναι τὸν Πέτρον πρὸ τοῦ πυλῶνος. <span style="color:#b00e23">(15)</span>
  οἱ δὲ πρὸς αὐτὴν εἶπαν· Μαίνῃ. ἡ δὲ διϊσχυρίζετο οὕτως ἔχειν. οἱ δὲ ἔλεγον· Ὁ
  ἄγγελός ἐστιν αὐτοῦ. <span style="color:#b00e23">(16)</span> ὁ δὲ Πέτρος
  ἐπέμενεν κρούων· ἀνοίξαντες δὲ εἶδαν αὐτὸν καὶ ἐξέστησαν. <span style=
  "color:#b00e23">(17)</span> κατασείσας δὲ αὐτοῖς τῇ χειρὶ σιγᾶν διηγήσατο
  αὐτοῖς πῶς ὁ κύριος αὐτὸν ἐξήγαγεν ἐκ τῆς φυλακῆς, εἶπέν τε· Ἀπαγγείλατε
  Ἰακώβῳ καὶ τοῖς ἀδελφοῖς ταῦτα. καὶ ἐξελθὼν ἐπορεύθη εἰς ἕτερον τόπον.
  <span style="color:#b00e23">(18)</span> Γενομένης δὲ ἡμέρας ἦν τάραχος οὐκ
  ὀλίγος ἐν τοῖς στρατιώταις, τί ἄρα ὁ Πέτρος ἐγένετο. <span style=
  "color:#b00e23">(19)</span> Ἡρῴδης δὲ ἐπιζητήσας αὐτὸν καὶ μὴ εὑρὼν ἀνακρίνας
  τοὺς φύλακας ἐκέλευσεν ἀπαχθῆναι, καὶ κατελθὼν ἀπὸ τῆς Ἰουδαίας εἰς
  Καισάρειαν διέτριβεν. <span style="color:#b00e23">(20)</span> Ἦν δὲ θυμομαχῶν
  Τυρίοις καὶ Σιδωνίοις· ὁμοθυμαδὸν δὲ παρῆσαν πρὸς αὐτόν, καὶ πείσαντες
  Βλάστον τὸν ἐπὶ τοῦ κοιτῶνος τοῦ βασιλέως ᾐτοῦντο εἰρήνην διὰ τὸ τρέφεσθαι
  αὐτῶν τὴν χώραν ἀπὸ τῆς βασιλικῆς. <span style="color:#b00e23">(21)</span>
  τακτῇ δὲ ἡμέρᾳ ὁ Ἡρῴδης ἐνδυσάμενος ἐσθῆτα βασιλικὴν καὶ καθίσας ἐπὶ τοῦ
  βήματος ἐδημηγόρει πρὸς αὐτούς· <span style="color:#b00e23">(22)</span> ὁ δὲ
  δῆμος ἐπεφώνει· Θεοῦ φωνὴ καὶ οὐκ ἀνθρώπου. <span style=
  "color:#b00e23">(23)</span> παραχρῆμα δὲ ἐπάταξεν αὐτὸν ἄγγελος κυρίου ἀνθʼ
  ὧν οὐκ ἔδωκεν τὴν δόξαν τῷ θεῷ, καὶ γενόμενος σκωληκόβρωτος ἐξέψυξεν.
  <span style="color:#b00e23">(24)</span> Ὁ δὲ λόγος τοῦ θεοῦ ηὔξανεν καὶ
  ἐπληθύνετο. <span style="color:#b00e23">(25)</span> Βαρναβᾶς δὲ καὶ Σαῦλος
  ὑπέστρεψαν, εἰς Ἰερουσαλὴμ πληρώσαντες τὴν διακονίαν, συμπαραλαβόντες Ἰωάννην
  τὸν ἐπικληθέντα Μᾶρκον.
  <h3 id="acts_of_the_apostles13">13</h3><span style="color:#b00e23">(1)</span>
  Ἦσαν δὲ ἐν Ἀντιοχείᾳ κατὰ τὴν οὖσαν ἐκκλησίαν προφῆται καὶ διδάσκαλοι ὅ τε
  Βαρναβᾶς καὶ Συμεὼν ὁ καλούμενος Νίγερ, καὶ Λούκιος ὁ Κυρηναῖος, Μαναήν τε
  Ἡρῴδου τοῦ τετραάρχου σύντροφος καὶ Σαῦλος. <span style=
  "color:#b00e23">(2)</span> λειτουργούντων δὲ αὐτῶν τῷ κυρίῳ καὶ νηστευόντων
  εἶπεν τὸ πνεῦμα τὸ ἅγιον· Ἀφορίσατε δή μοι τὸν Βαρναβᾶν καὶ Σαῦλον εἰς τὸ
  ἔργον ὃ προσκέκλημαι αὐτούς. <span style="color:#b00e23">(3)</span> τότε
  νηστεύσαντες καὶ προσευξάμενοι καὶ ἐπιθέντες τὰς χεῖρας αὐτοῖς ἀπέλυσαν.
  <span style="color:#b00e23">(4)</span> Αὐτοὶ μὲν οὖν ἐκπεμφθέντες ὑπὸ τοῦ
  ἁγίου πνεύματος κατῆλθον εἰς Σελεύκειαν, ἐκεῖθέν τε ἀπέπλευσαν εἰς Κύπρον,
  <span style="color:#b00e23">(5)</span> καὶ γενόμενοι ἐν Σαλαμῖνι κατήγγελλον
  τὸν λόγον τοῦ θεοῦ ἐν ταῖς συναγωγαῖς τῶν Ἰουδαίων· εἶχον δὲ καὶ Ἰωάννην
  ὑπηρέτην. <span style="color:#b00e23">(6)</span> διελθόντες δὲ ὅλην τὴν νῆσον
  ἄχρι Πάφου εὗρον ἄνδρα τινὰ μάγον ψευδοπροφήτην Ἰουδαῖον ᾧ ὄνομα Βαριησοῦ,
  <span style="color:#b00e23">(7)</span> ὃς ἦν σὺν τῷ ἀνθυπάτῳ Σεργίῳ Παύλῳ,
  ἀνδρὶ συνετῷ. οὗτος προσκαλεσάμενος Βαρναβᾶν καὶ Σαῦλον ἐπεζήτησεν ἀκοῦσαι
  τὸν λόγον τοῦ θεοῦ· <span style="color:#b00e23">(8)</span> ἀνθίστατο δὲ
  αὐτοῖς Ἐλύμας ὁ μάγος, οὕτως γὰρ μεθερμηνεύεται τὸ ὄνομα αὐτοῦ, ζητῶν
  διαστρέψαι τὸν ἀνθύπατον ἀπὸ τῆς πίστεως. <span style=
  "color:#b00e23">(9)</span> Σαῦλος δέ, ὁ καὶ Παῦλος, πλησθεὶς πνεύματος ἁγίου
  ἀτενίσας εἰς αὐτὸν <span style="color:#b00e23">(10)</span> εἶπεν· Ὦ πλήρης
  παντὸς δόλου καὶ πάσης ῥᾳδιουργίας, υἱὲ διαβόλου, ἐχθρὲ πάσης δικαιοσύνης, οὐ
  παύσῃ διαστρέφων τὰς ὁδοὺς κυρίου τὰς εὐθείας; <span style=
  "color:#b00e23">(11)</span> καὶ νῦν ἰδοὺ χεὶρ κυρίου ἐπὶ σέ, καὶ ἔσῃ τυφλὸς
  μὴ βλέπων τὸν ἥλιον ἄχρι καιροῦ. παραχρῆμα δὲ ἔπεσεν ἐπʼ αὐτὸν ἀχλὺς καὶ
  σκότος, καὶ περιάγων ἐζήτει χειραγωγούς. <span style=
  "color:#b00e23">(12)</span> τότε ἰδὼν ὁ ἀνθύπατος τὸ γεγονὸς ἐπίστευσεν
  ἐκπλησσόμενος ἐπὶ τῇ διδαχῇ τοῦ κυρίου. <span style=
  "color:#b00e23">(13)</span> Ἀναχθέντες δὲ ἀπὸ τῆς Πάφου οἱ περὶ Παῦλον ἦλθον
  εἰς Πέργην τῆς Παμφυλίας· Ἰωάννης δὲ ἀποχωρήσας ἀπʼ αὐτῶν ὑπέστρεψεν εἰς
  Ἱεροσόλυμα. <span style="color:#b00e23">(14)</span> αὐτοὶ δὲ διελθόντες ἀπὸ
  τῆς Πέργης παρεγένοντο εἰς Ἀντιόχειαν τὴν Πισιδίαν, καὶ εἰσελθόντες εἰς τὴν
  συναγωγὴν τῇ ἡμέρᾳ τῶν σαββάτων ἐκάθισαν. <span style=
  "color:#b00e23">(15)</span> μετὰ δὲ τὴν ἀνάγνωσιν τοῦ νόμου καὶ τῶν προφητῶν
  ἀπέστειλαν οἱ ἀρχισυνάγωγοι πρὸς αὐτοὺς λέγοντες· Ἄνδρες ἀδελφοί, εἴ τίς
  ἐστιν ἐν ὑμῖν λόγος παρακλήσεως πρὸς τὸν λαόν, λέγετε. <span style=
  "color:#b00e23">(16)</span> ἀναστὰς δὲ Παῦλος καὶ κατασείσας τῇ χειρὶ εἶπεν·
  Ἄνδρες Ἰσραηλῖται καὶ οἱ φοβούμενοι τὸν θεόν, ἀκούσατε. <span style=
  "color:#b00e23">(17)</span> ὁ θεὸς τοῦ λαοῦ τούτου Ἰσραὴλ ἐξελέξατο τοὺς
  πατέρας ἡμῶν, καὶ τὸν λαὸν ὕψωσεν ἐν τῇ παροικίᾳ ἐν γῇ Αἰγύπτου, καὶ μετὰ
  βραχίονος ὑψηλοῦ ἐξήγαγεν αὐτοὺς ἐξ αὐτῆς, <span style=
  "color:#b00e23">(18)</span> καί, ὡς τεσσερακονταετῆ χρόνον ἐτροποφόρησεν
  αὐτοὺς ἐν τῇ ἐρήμῳ, <span style="color:#b00e23">(19)</span> καὶ καθελὼν ἔθνη
  ἑπτὰ ἐν γῇ Χανάαν κατεκληρονόμησεν τὴν γῆν αὐτῶν <span style=
  "color:#b00e23">(20)</span> ὡς ἔτεσι τετρακοσίοις καὶ πεντήκοντα. καὶ μετὰ
  ταῦτα ἔδωκεν κριτὰς ἕως Σαμουὴλ τοῦ προφήτου. <span style=
  "color:#b00e23">(21)</span> κἀκεῖθεν ᾐτήσαντο βασιλέα, καὶ ἔδωκεν αὐτοῖς ὁ
  θεὸς τὸν Σαοὺλ υἱὸν Κίς, ἄνδρα ἐκ φυλῆς Βενιαμίν, ἔτη τεσσεράκοντα·
  <span style="color:#b00e23">(22)</span> καὶ μεταστήσας αὐτὸν ἤγειρεν τὸν
  Δαυὶδ αὐτοῖς εἰς βασιλέα, ᾧ καὶ εἶπεν μαρτυρήσας· Εὗρον Δαυὶδ τὸν τοῦ Ἰεσσαί,
  ἄνδρα κατὰ τὴν καρδίαν μου, ὃς ποιήσει πάντα τὰ θελήματά μου. <span style=
  "color:#b00e23">(23)</span> τούτου ὁ θεὸς ἀπὸ τοῦ σπέρματος κατʼ ἐπαγγελίαν
  ἤγαγεν τῷ Ἰσραὴλ σωτῆρα Ἰησοῦν, <span style="color:#b00e23">(24)</span>
  προκηρύξαντος Ἰωάννου πρὸ προσώπου τῆς εἰσόδου αὐτοῦ βάπτισμα μετανοίας παντὶ
  τῷ λαῷ Ἰσραήλ. <span style="color:#b00e23">(25)</span> ὡς δὲ ἐπλήρου Ἰωάννης
  τὸν δρόμον, ἔλεγεν· Τί ἐμὲ ὑπονοεῖτε εἶναι; οὐκ εἰμὶ ἐγώ· ἀλλʼ ἰδοὺ ἔρχεται
  μετʼ ἐμὲ οὗ οὐκ εἰμὶ ἄξιος τὸ ὑπόδημα τῶν ποδῶν λῦσαι. <span style=
  "color:#b00e23">(26)</span> Ἄνδρες ἀδελφοί, υἱοὶ γένους Ἀβραὰμ καὶ οἱ ἐν ὑμῖν
  φοβούμενοι τὸν θεόν, ἡμῖν ὁ λόγος τῆς σωτηρίας ταύτης ἐξαπεστάλη.
  <span style="color:#b00e23">(27)</span> οἱ γὰρ κατοικοῦντες ἐν Ἰερουσαλὴμ καὶ
  οἱ ἄρχοντες αὐτῶν τοῦτον ἀγνοήσαντες καὶ τὰς φωνὰς τῶν προφητῶν τὰς κατὰ πᾶν
  σάββατον ἀναγινωσκομένας κρίναντες ἐπλήρωσαν, <span style=
  "color:#b00e23">(28)</span> καὶ μηδεμίαν αἰτίαν θανάτου εὑρόντες ᾐτήσαντο
  Πιλᾶτον ἀναιρεθῆναι αὐτόν· <span style="color:#b00e23">(29)</span> ὡς δὲ
  ἐτέλεσαν πάντα τὰ περὶ αὐτοῦ γεγραμμένα, καθελόντες ἀπὸ τοῦ ξύλου ἔθηκαν εἰς
  μνημεῖον. <span style="color:#b00e23">(30)</span> ὁ δὲ θεὸς ἤγειρεν αὐτὸν ἐκ
  νεκρῶν· <span style="color:#b00e23">(31)</span> ὃς ὤφθη ἐπὶ ἡμέρας πλείους
  τοῖς συναναβᾶσιν αὐτῷ ἀπὸ τῆς Γαλιλαίας εἰς Ἰερουσαλήμ, οἵτινες νῦν εἰσὶ
  μάρτυρες αὐτοῦ πρὸς τὸν λαόν. <span style="color:#b00e23">(32)</span> καὶ
  ἡμεῖς ὑμᾶς εὐαγγελιζόμεθα τὴν πρὸς τοὺς πατέρας ἐπαγγελίαν γενομένην
  <span style="color:#b00e23">(33)</span> ὅτι ταύτην ὁ θεὸς ἐκπεπλήρωκεν τοῖς
  τέκνοις ἡμῶν ἀναστήσας Ἰησοῦν, ὡς καὶ ἐν τῷ ψαλμῷ γέγραπται τῷ δευτέρῳ· Υἱός
  μου εἶ σύ, ἐγὼ σήμερον γεγέννηκά σε. <span style="color:#b00e23">(34)</span>
  ὅτι δὲ ἀνέστησεν αὐτὸν ἐκ νεκρῶν μηκέτι μέλλοντα ὑποστρέφειν εἰς διαφθοράν,
  οὕτως εἴρηκεν ὅτι Δώσω ὑμῖν τὰ ὅσια Δαυὶδ τὰ πιστά. <span style=
  "color:#b00e23">(35)</span> διότι καὶ ἐν ἑτέρῳ λέγει· Οὐ δώσεις τὸν ὅσιόν σου
  ἰδεῖν διαφθοράν· <span style="color:#b00e23">(36)</span> Δαυὶδ μὲν γὰρ ἰδίᾳ
  γενεᾷ ὑπηρετήσας τῇ τοῦ θεοῦ βουλῇ ἐκοιμήθη καὶ προσετέθη πρὸς τοὺς πατέρας
  αὐτοῦ καὶ εἶδεν διαφθοράν, <span style="color:#b00e23">(37)</span> ὃν δὲ ὁ
  θεὸς ἤγειρεν οὐκ εἶδεν διαφθοράν. <span style="color:#b00e23">(38)</span>
  γνωστὸν οὖν ἔστω ὑμῖν, ἄνδρες ἀδελφοί, ὅτι διὰ τούτου ὑμῖν ἄφεσις ἁμαρτιῶν
  καταγγέλλεται, καὶ ἀπὸ πάντων ὧν οὐκ ἠδυνήθητε ἐν νόμῳ Μωϋσέως δικαιωθῆναι
  <span style="color:#b00e23">(39)</span> ἐν τούτῳ πᾶς ὁ πιστεύων δικαιοῦται.
  <span style="color:#b00e23">(40)</span> βλέπετε οὖν μὴ ἐπέλθῃ τὸ εἰρημένον ἐν
  τοῖς προφήταις· <span style="color:#b00e23">(41)</span> Ἴδετε, οἱ
  καταφρονηταί, καὶ θαυμάσατε καὶ ἀφανίσθητε, ὅτι ἔργον ἐργάζομαι ἐγὼ ἐν ταῖς
  ἡμέραις ὑμῶν, ἔργον ὃ οὐ μὴ πιστεύσητε ἐάν τις ἐκδιηγῆται ὑμῖν. <span style=
  "color:#b00e23">(42)</span> Ἐξιόντων δὲ αὐτῶν παρεκάλουν εἰς τὸ μεταξὺ
  σάββατον λαληθῆναι αὐτοῖς τὰ ῥήματα ταῦτα. <span style=
  "color:#b00e23">(43)</span> λυθείσης δὲ τῆς συναγωγῆς ἠκολούθησαν πολλοὶ τῶν
  Ἰουδαίων καὶ τῶν σεβομένων προσηλύτων τῷ Παύλῳ καὶ τῷ Βαρναβᾷ, οἵτινες
  προσλαλοῦντες αὐτοῖς ἔπειθον αὐτοὺς προσμένειν τῇ χάριτι τοῦ θεοῦ.
  <span style="color:#b00e23">(44)</span> Τῷ δὲ ἐρχομένῳ σαββάτῳ σχεδὸν πᾶσα ἡ
  πόλις συνήχθη ἀκοῦσαι τὸν λόγον τοῦ κυρίου. <span style=
  "color:#b00e23">(45)</span> ἰδόντες δὲ οἱ Ἰουδαῖοι τοὺς ὄχλους ἐπλήσθησαν
  ζήλου καὶ ἀντέλεγον τοῖς ὑπὸ Παύλου λαλουμένοις βλασφημοῦντες. <span style=
  "color:#b00e23">(46)</span> παρρησιασάμενοί τε ὁ Παῦλος καὶ ὁ Βαρναβᾶς εἶπαν·
  Ὑμῖν ἦν ἀναγκαῖον πρῶτον λαληθῆναι τὸν λόγον τοῦ θεοῦ· ἐπειδὴ ἀπωθεῖσθε αὐτὸν
  καὶ οὐκ ἀξίους κρίνετε ἑαυτοὺς τῆς αἰωνίου ζωῆς, ἰδοὺ στρεφόμεθα εἰς τὰ ἔθνη·
  <span style="color:#b00e23">(47)</span> οὕτως γὰρ ἐντέταλται ἡμῖν ὁ κύριος·
  Τέθεικά σε εἰς φῶς ἐθνῶν τοῦ εἶναί σε εἰς σωτηρίαν ἕως ἐσχάτου τῆς γῆς.
  <span style="color:#b00e23">(48)</span> ἀκούοντα δὲ τὰ ἔθνη ἔχαιρον καὶ
  ἐδόξαζον τὸν λόγον τοῦ κυρίου, καὶ ἐπίστευσαν ὅσοι ἦσαν τεταγμένοι εἰς ζωὴν
  αἰώνιον· <span style="color:#b00e23">(49)</span> διεφέρετο δὲ ὁ λόγος τοῦ
  κυρίου διʼ ὅλης τῆς χώρας. <span style="color:#b00e23">(50)</span> οἱ δὲ
  Ἰουδαῖοι παρώτρυναν τὰς σεβομένας γυναῖκας τὰς εὐσχήμονας καὶ τοὺς πρώτους
  τῆς πόλεως καὶ ἐπήγειραν διωγμὸν ἐπὶ τὸν Παῦλον καὶ Βαρναβᾶν, καὶ ἐξέβαλον
  αὐτοὺς ἀπὸ τῶν ὁρίων αὐτῶν. <span style="color:#b00e23">(51)</span> οἱ δὲ
  ἐκτιναξάμενοι τὸν κονιορτὸν τῶν ποδῶν ἐπʼ αὐτοὺς ἦλθον εἰς Ἰκόνιον,
  <span style="color:#b00e23">(52)</span> οἵ τε μαθηταὶ ἐπληροῦντο χαρᾶς καὶ
  πνεύματος ἁγίου.
  <h3 id="acts_of_the_apostles14">14</h3><span style="color:#b00e23">(1)</span>
  Ἐγένετο δὲ ἐν Ἰκονίῳ κατὰ τὸ αὐτὸ εἰσελθεῖν αὐτοὺς εἰς τὴν συναγωγὴν τῶν
  Ἰουδαίων καὶ λαλῆσαι οὕτως ὥστε πιστεῦσαι Ἰουδαίων τε καὶ Ἑλλήνων πολὺ
  πλῆθος. <span style="color:#b00e23">(2)</span> οἱ δὲ ἀπειθήσαντες Ἰουδαῖοι
  ἐπήγειραν καὶ ἐκάκωσαν τὰς ψυχὰς τῶν ἐθνῶν κατὰ τῶν ἀδελφῶν. <span style=
  "color:#b00e23">(3)</span> ἱκανὸν μὲν οὖν χρόνον διέτριψαν παρρησιαζόμενοι
  ἐπὶ τῷ κυρίῳ τῷ μαρτυροῦντι τῷ λόγῳ τῆς χάριτος αὐτοῦ, διδόντι σημεῖα καὶ
  τέρατα γίνεσθαι διὰ τῶν χειρῶν αὐτῶν. <span style="color:#b00e23">(4)</span>
  ἐσχίσθη δὲ τὸ πλῆθος τῆς πόλεως, καὶ οἱ μὲν ἦσαν σὺν τοῖς Ἰουδαίοις οἱ δὲ σὺν
  τοῖς ἀποστόλοις. <span style="color:#b00e23">(5)</span> ὡς δὲ ἐγένετο ὁρμὴ
  τῶν ἐθνῶν τε καὶ Ἰουδαίων σὺν τοῖς ἄρχουσιν αὐτῶν ὑβρίσαι καὶ λιθοβολῆσαι
  αὐτούς, <span style="color:#b00e23">(6)</span> συνιδόντες κατέφυγον εἰς τὰς
  πόλεις τῆς Λυκαονίας Λύστραν καὶ Δέρβην καὶ τὴν περίχωρον, <span style=
  "color:#b00e23">(7)</span> κἀκεῖ εὐαγγελιζόμενοι ἦσαν. <span style=
  "color:#b00e23">(8)</span> Καί τις ἀνὴρ ἀδύνατος ἐν Λύστροις τοῖς ποσὶν
  ἐκάθητο, χωλὸς ἐκ κοιλίας μητρὸς αὐτοῦ, ὃς οὐδέποτε περιεπάτησεν.
  <span style="color:#b00e23">(9)</span> οὗτος ἤκουσεν τοῦ Παύλου λαλοῦντος· ὃς
  ἀτενίσας αὐτῷ καὶ ἰδὼν ὅτι ἔχει πίστιν τοῦ σωθῆναι <span style=
  "color:#b00e23">(10)</span> εἶπεν μεγάλῃ φωνῇ· Ἀνάστηθι ἐπὶ τοὺς πόδας σου
  ὀρθός· καὶ ἥλατο καὶ περιεπάτει. <span style="color:#b00e23">(11)</span> οἵ
  τε ὄχλοι ἰδόντες ὃ ἐποίησεν Παῦλος ἐπῆραν τὴν φωνὴν αὐτῶν Λυκαονιστὶ
  λέγοντες· Οἱ θεοὶ ὁμοιωθέντες ἀνθρώποις κατέβησαν πρὸς ἡμᾶς <span style=
  "color:#b00e23">(12)</span> ἐκάλουν τε τὸν Βαρναβᾶν Δία, τὸν δὲ Παῦλον Ἑρμῆν,
  ἐπειδὴ αὐτὸς ἦν ὁ ἡγούμενος τοῦ λόγου. <span style=
  "color:#b00e23">(13)</span> ὅ τε ἱερεὺς τοῦ Διὸς τοῦ ὄντος πρὸ τῆς πόλεως
  ταύρους καὶ στέμματα ἐπὶ τοὺς πυλῶνας ἐνέγκας σὺν τοῖς ὄχλοις ἤθελεν θύειν.
  <span style="color:#b00e23">(14)</span> ἀκούσαντες δὲ οἱ ἀπόστολοι Βαρναβᾶς
  καὶ Παῦλος, διαρρήξαντες τὰ ἱμάτια αὐτῶν ἐξεπήδησαν εἰς τὸν ὄχλον κράζοντες
  <span style="color:#b00e23">(15)</span> καὶ λέγοντες· Ἄνδρες, τί ταῦτα
  ποιεῖτε; καὶ ἡμεῖς ὁμοιοπαθεῖς ἐσμεν ὑμῖν ἄνθρωποι, εὐαγγελιζόμενοι ὑμᾶς ἀπὸ
  τούτων τῶν ματαίων ἐπιστρέφειν ἐπὶ θεὸν ζῶντα ὃς ἐποίησεν τὸν οὐρανὸν καὶ τὴν
  γῆν καὶ τὴν θάλασσαν καὶ πάντα τὰ ἐν αὐτοῖς· <span style=
  "color:#b00e23">(16)</span> ὃς ἐν ταῖς παρῳχημέναις γενεαῖς εἴασεν πάντα τὰ
  ἔθνη πορεύεσθαι ταῖς ὁδοῖς αὐτῶν· <span style="color:#b00e23">(17)</span>
  καίτοι οὐκ ἀμάρτυρον αὑτὸν ἀφῆκεν ἀγαθουργῶν, οὐρανόθεν ὑμῖν ὑετοὺς διδοὺς
  καὶ καιροὺς καρποφόρους, ἐμπιπλῶν τροφῆς καὶ εὐφροσύνης τὰς καρδίας ὑμῶν.
  <span style="color:#b00e23">(18)</span> καὶ ταῦτα λέγοντες μόλις κατέπαυσαν
  τοὺς ὄχλους τοῦ μὴ θύειν αὐτοῖς. <span style="color:#b00e23">(19)</span>
  Ἐπῆλθαν δὲ ἀπὸ Ἀντιοχείας καὶ Ἰκονίου Ἰουδαῖοι, καὶ πείσαντες τοὺς ὄχλους καὶ
  λιθάσαντες τὸν Παῦλον ἔσυρον ἔξω τῆς πόλεως, νομίζοντες αὐτὸν τεθνηκέναι.
  <span style="color:#b00e23">(20)</span> κυκλωσάντων δὲ τῶν μαθητῶν αὐτὸν
  ἀναστὰς εἰσῆλθεν εἰς τὴν πόλιν. καὶ τῇ ἐπαύριον ἐξῆλθεν σὺν τῷ Βαρναβᾷ εἰς
  Δέρβην. <span style="color:#b00e23">(21)</span> Εὐαγγελισάμενοί τε τὴν πόλιν
  ἐκείνην καὶ μαθητεύσαντες ἱκανοὺς ὑπέστρεψαν εἰς τὴν Λύστραν καὶ εἰς Ἰκόνιον
  καὶ εἰς Ἀντιόχειαν, <span style="color:#b00e23">(22)</span> ἐπιστηρίζοντες
  τὰς ψυχὰς τῶν μαθητῶν, παρακαλοῦντες ἐμμένειν τῇ πίστει καὶ ὅτι διὰ πολλῶν
  θλίψεων δεῖ ἡμᾶς εἰσελθεῖν εἰς τὴν βασιλείαν τοῦ θεοῦ. <span style=
  "color:#b00e23">(23)</span> χειροτονήσαντες δὲ αὐτοῖς κατʼ ἐκκλησίαν
  πρεσβυτέρους προσευξάμενοι μετὰ νηστειῶν παρέθεντο αὐτοὺς τῷ κυρίῳ εἰς ὃν
  πεπιστεύκεισαν. <span style="color:#b00e23">(24)</span> καὶ διελθόντες τὴν
  Πισιδίαν ἦλθον εἰς τὴν Παμφυλίαν, <span style="color:#b00e23">(25)</span> καὶ
  λαλήσαντες ἐν Πέργῃ τὸν λόγον κατέβησαν εἰς Ἀττάλειαν, <span style=
  "color:#b00e23">(26)</span> κἀκεῖθεν ἀπέπλευσαν εἰς Ἀντιόχειαν, ὅθεν ἦσαν
  παραδεδομένοι τῇ χάριτι τοῦ θεοῦ εἰς τὸ ἔργον ὃ ἐπλήρωσαν. <span style=
  "color:#b00e23">(27)</span> παραγενόμενοι δὲ καὶ συναγαγόντες τὴν ἐκκλησίαν
  ἀνήγγελλον ὅσα ἐποίησεν ὁ θεὸς μετʼ αὐτῶν καὶ ὅτι ἤνοιξεν τοῖς ἔθνεσιν θύραν
  πίστεως. <span style="color:#b00e23">(28)</span> διέτριβον δὲ χρόνον οὐκ
  ὀλίγον σὺν τοῖς μαθηταῖς.
  <h3 id="acts_of_the_apostles15">15</h3><span style="color:#b00e23">(1)</span>
  Καί τινες κατελθόντες ἀπὸ τῆς Ἰουδαίας ἐδίδασκον τοὺς ἀδελφοὺς ὅτι Ἐὰν μὴ
  περιτμηθῆτε τῷ ἔθει τῷ Μωϋσέως, οὐ δύνασθε σωθῆναι. <span style=
  "color:#b00e23">(2)</span> γενομένης δὲ στάσεως καὶ ζητήσεως οὐκ ὀλίγης τῷ
  Παύλῳ καὶ τῷ Βαρναβᾷ πρὸς αὐτοὺς ἔταξαν ἀναβαίνειν Παῦλον καὶ Βαρναβᾶν καί
  τινας ἄλλους ἐξ αὐτῶν πρὸς τοὺς ἀποστόλους καὶ πρεσβυτέρους εἰς Ἰερουσαλὴμ
  περὶ τοῦ ζητήματος τούτου. <span style="color:#b00e23">(3)</span> οἱ μὲν οὖν
  προπεμφθέντες ὑπὸ τῆς ἐκκλησίας διήρχοντο τήν τε Φοινίκην καὶ Σαμάρειαν
  ἐκδιηγούμενοι τὴν ἐπιστροφὴν τῶν ἐθνῶν, καὶ ἐποίουν χαρὰν μεγάλην πᾶσι τοῖς
  ἀδελφοῖς. <span style="color:#b00e23">(4)</span> παραγενόμενοι δὲ εἰς
  Ἱεροσόλυμα παρεδέχθησαν ἀπὸ τῆς ἐκκλησίας καὶ τῶν ἀποστόλων καὶ τῶν
  πρεσβυτέρων, ἀνήγγειλάν τε ὅσα ὁ θεὸς ἐποίησεν μετʼ αὐτῶν. <span style=
  "color:#b00e23">(5)</span> ἐξανέστησαν δέ τινες τῶν ἀπὸ τῆς αἱρέσεως τῶν
  Φαρισαίων πεπιστευκότες, λέγοντες ὅτι δεῖ περιτέμνειν αὐτοὺς παραγγέλλειν τε
  τηρεῖν τὸν νόμον Μωϋσέως. <span style="color:#b00e23">(6)</span> Συνήχθησάν
  τε οἱ ἀπόστολοι καὶ οἱ πρεσβύτεροι ἰδεῖν περὶ τοῦ λόγου τούτου. <span style=
  "color:#b00e23">(7)</span> πολλῆς δὲ ζητήσεως γενομένης ἀναστὰς Πέτρος εἶπεν
  πρὸς αὐτούς· Ἄνδρες ἀδελφοί, ὑμεῖς ἐπίστασθε ὅτι ἀφʼ ἡμερῶν ἀρχαίων ἐν ὑμῖν
  ἐξελέξατο ὁ θεὸς διὰ τοῦ στόματός μου ἀκοῦσαι τὰ ἔθνη τὸν λόγον τοῦ
  εὐαγγελίου καὶ πιστεῦσαι, <span style="color:#b00e23">(8)</span> καὶ ὁ
  καρδιογνώστης θεὸς ἐμαρτύρησεν αὐτοῖς δοὺς τὸ πνεῦμα τὸ ἅγιον καθὼς καὶ ἡμῖν,
  <span style="color:#b00e23">(9)</span> καὶ οὐθὲν διέκρινεν μεταξὺ ἡμῶν τε καὶ
  αὐτῶν, τῇ πίστει καθαρίσας τὰς καρδίας αὐτῶν. <span style=
  "color:#b00e23">(10)</span> νῦν οὖν τί πειράζετε τὸν θεόν, ἐπιθεῖναι ζυγὸν
  ἐπὶ τὸν τράχηλον τῶν μαθητῶν ὃν οὔτε οἱ πατέρες ἡμῶν οὔτε ἡμεῖς ἰσχύσαμεν
  βαστάσαι; <span style="color:#b00e23">(11)</span> ἀλλὰ διὰ τῆς χάριτος τοῦ
  κυρίου Ἰησοῦ πιστεύομεν σωθῆναι καθʼ ὃν τρόπον κἀκεῖνοι. <span style=
  "color:#b00e23">(12)</span> Ἐσίγησεν δὲ πᾶν τὸ πλῆθος, καὶ ἤκουον Βαρναβᾶ καὶ
  Παύλου ἐξηγουμένων ὅσα ἐποίησεν ὁ θεὸς σημεῖα καὶ τέρατα ἐν τοῖς ἔθνεσιν διʼ
  αὐτῶν. <span style="color:#b00e23">(13)</span> μετὰ δὲ τὸ σιγῆσαι αὐτοὺς
  ἀπεκρίθη Ἰάκωβος λέγων· Ἄνδρες ἀδελφοί, ἀκούσατέ μου. <span style=
  "color:#b00e23">(14)</span> Συμεὼν ἐξηγήσατο καθὼς πρῶτον ὁ θεὸς ἐπεσκέψατο
  λαβεῖν ἐξ ἐθνῶν λαὸν τῷ ὀνόματι αὐτοῦ. <span style=
  "color:#b00e23">(15)</span> καὶ τούτῳ συμφωνοῦσιν οἱ λόγοι τῶν προφητῶν,
  καθὼς γέγραπται· <span style="color:#b00e23">(16)</span> Μετὰ ταῦτα ἀναστρέψω
  καὶ ἀνοικοδομήσω τὴν σκηνὴν Δαυὶδ τὴν πεπτωκυῖαν καὶ τὰ κατεσκαμμένα αὐτῆς
  ἀνοικοδομήσω καὶ ἀνορθώσω αὐτήν, <span style="color:#b00e23">(17)</span> ὅπως
  ἂν ἐκζητήσωσιν οἱ κατάλοιποι τῶν ἀνθρώπων τὸν κύριον, καὶ πάντα τὰ ἔθνη ἐφʼ
  οὓς ἐπικέκληται τὸ ὄνομά μου ἐπʼ αὐτούς, λέγει κύριος ποιῶν ταῦτα
  <span style="color:#b00e23">(18)</span> γνωστὰ ἀπʼ αἰῶνος. <span style=
  "color:#b00e23">(19)</span> διὸ ἐγὼ κρίνω μὴ παρενοχλεῖν τοῖς ἀπὸ τῶν ἐθνῶν
  ἐπιστρέφουσιν ἐπὶ τὸν θεόν, <span style="color:#b00e23">(20)</span> ἀλλὰ
  ἐπιστεῖλαι αὐτοῖς τοῦ ἀπέχεσθαι τῶν ἀλισγημάτων τῶν εἰδώλων καὶ τῆς πορνείας
  καὶ τοῦ πνικτοῦ καὶ τοῦ αἵματος· <span style="color:#b00e23">(21)</span>
  Μωϋσῆς γὰρ ἐκ γενεῶν ἀρχαίων κατὰ πόλιν τοὺς κηρύσσοντας αὐτὸν ἔχει ἐν ταῖς
  συναγωγαῖς κατὰ πᾶν σάββατον ἀναγινωσκόμενος. <span style=
  "color:#b00e23">(22)</span> Τότε ἔδοξε τοῖς ἀποστόλοις καὶ τοῖς πρεσβυτέροις
  σὺν ὅλῃ τῇ ἐκκλησίᾳ ἐκλεξαμένους ἄνδρας ἐξ αὐτῶν πέμψαι εἰς Ἀντιόχειαν σὺν τῷ
  Παύλῳ καὶ Βαρναβᾷ, Ἰούδαν τὸν καλούμενον Βαρσαββᾶν καὶ Σιλᾶν, ἄνδρας
  ἡγουμένους ἐν τοῖς ἀδελφοῖς, <span style="color:#b00e23">(23)</span>
  γράψαντες διὰ χειρὸς αὐτῶν· Οἱ ἀπόστολοι καὶ οἱ πρεσβύτεροι ἀδελφοὶ τοῖς κατὰ
  τὴν Ἀντιόχειαν καὶ Συρίαν καὶ Κιλικίαν ἀδελφοῖς τοῖς ἐξ ἐθνῶν χαίρειν.
  <span style="color:#b00e23">(24)</span> ἐπειδὴ ἠκούσαμεν ὅτι τινὲς ἐξ ἡμῶν
  ἐξελθόντες ἐτάραξαν ὑμᾶς λόγοις ἀνασκευάζοντες τὰς ψυχὰς ὑμῶν οἷς οὐ
  διεστειλάμεθα, <span style="color:#b00e23">(25)</span> ἔδοξεν ἡμῖν γενομένοις
  ὁμοθυμαδὸν ἐκλεξαμένοις ἄνδρας πέμψαι πρὸς ὑμᾶς σὺν τοῖς ἀγαπητοῖς ἡμῶν
  Βαρναβᾷ καὶ Παύλῳ, <span style="color:#b00e23">(26)</span> ἀνθρώποις
  παραδεδωκόσι τὰς ψυχὰς αὐτῶν ὑπὲρ τοῦ ὀνόματος τοῦ κυρίου ἡμῶν Ἰησοῦ Χριστοῦ.
  <span style="color:#b00e23">(27)</span> ἀπεστάλκαμεν οὖν Ἰούδαν καὶ Σιλᾶν,
  καὶ αὐτοὺς διὰ λόγου ἀπαγγέλλοντας τὰ αὐτά. <span style=
  "color:#b00e23">(28)</span> ἔδοξεν γὰρ τῷ πνεύματι τῷ ἁγίῳ καὶ ἡμῖν μηδὲν
  πλέον ἐπιτίθεσθαι ὑμῖν βάρος πλὴν τούτων τῶν ἐπάναγκες, <span style=
  "color:#b00e23">(29)</span> ἀπέχεσθαι εἰδωλοθύτων καὶ αἵματος καὶ πνικτῶν καὶ
  πορνείας· ἐξ ὧν διατηροῦντες ἑαυτοὺς εὖ πράξετε. ἔρρωσθε. <span style=
  "color:#b00e23">(30)</span> Οἱ μὲν οὖν ἀπολυθέντες κατῆλθον εἰς Ἀντιόχειαν,
  καὶ συναγαγόντες τὸ πλῆθος ἐπέδωκαν τὴν ἐπιστολήν· <span style=
  "color:#b00e23">(31)</span> ἀναγνόντες δὲ ἐχάρησαν ἐπὶ τῇ παρακλήσει.
  <span style="color:#b00e23">(32)</span> Ἰούδας τε καὶ Σιλᾶς, καὶ αὐτοὶ
  προφῆται ὄντες, διὰ λόγου πολλοῦ παρεκάλεσαν τοὺς ἀδελφοὺς καὶ ἐπεστήριξαν·
  <span style="color:#b00e23">(33)</span> ποιήσαντες δὲ χρόνον ἀπελύθησαν μετʼ
  εἰρήνης ἀπὸ τῶν ἀδελφῶν πρὸς τοὺς ἀποστείλαντας αὐτούς. <span style=
  "color:#b00e23">(34)</span> <span style="color:#b00e23">(35)</span> Παῦλος δὲ
  καὶ Βαρναβᾶς διέτριβον ἐν Ἀντιοχείᾳ διδάσκοντες καὶ εὐαγγελιζόμενοι μετὰ καὶ
  ἑτέρων πολλῶν τὸν λόγον τοῦ κυρίου. <span style="color:#b00e23">(36)</span>
  Μετὰ δέ τινας ἡμέρας εἶπεν πρὸς Βαρναβᾶν Παῦλος· Ἐπιστρέψαντες δὴ
  ἐπισκεψώμεθα τοὺς ἀδελφοὺς κατὰ πόλιν πᾶσαν ἐν αἷς κατηγγείλαμεν τὸν λόγον
  τοῦ κυρίου, πῶς ἔχουσιν. <span style="color:#b00e23">(37)</span> Βαρναβᾶς δὲ
  ἐβούλετο συμπαραλαβεῖν καὶ τὸν Ἰωάννην τὸν καλούμενον Μᾶρκον· <span style=
  "color:#b00e23">(38)</span> Παῦλος δὲ ἠξίου, τὸν ἀποστάντα ἀπʼ αὐτῶν ἀπὸ
  Παμφυλίας καὶ μὴ συνελθόντα αὐτοῖς εἰς τὸ ἔργον, μὴ συμπαραλαμβάνειν τοῦτον.
  <span style="color:#b00e23">(39)</span> ἐγένετο δὲ παροξυσμὸς ὥστε
  ἀποχωρισθῆναι αὐτοὺς ἀπʼ ἀλλήλων, τόν τε Βαρναβᾶν παραλαβόντα τὸν Μᾶρκον
  ἐκπλεῦσαι εἰς Κύπρον, <span style="color:#b00e23">(40)</span> Παῦλος δὲ
  ἐπιλεξάμενος Σιλᾶν ἐξῆλθεν παραδοθεὶς τῇ χάριτι τοῦ κυρίου ὑπὸ τῶν ἀδελφῶν,
  <span style="color:#b00e23">(41)</span> διήρχετο δὲ τὴν Συρίαν καὶ τὴν
  Κιλικίαν ἐπιστηρίζων τὰς ἐκκλησίας.
  <h3 id="acts_of_the_apostles16">16</h3><span style="color:#b00e23">(1)</span>
  Κατήντησεν δὲ καὶ εἰς Δέρβην καὶ εἰς Λύστραν. καὶ ἰδοὺ μαθητής τις ἦν ἐκεῖ
  ὀνόματι Τιμόθεος, υἱὸς γυναικὸς Ἰουδαίας πιστῆς, πατρὸς δὲ Ἕλληνος,
  <span style="color:#b00e23">(2)</span> ὃς ἐμαρτυρεῖτο ὑπὸ τῶν ἐν Λύστροις καὶ
  Ἰκονίῳ ἀδελφῶν· <span style="color:#b00e23">(3)</span> τοῦτον ἠθέλησεν ὁ
  Παῦλος σὺν αὐτῷ ἐξελθεῖν, καὶ λαβὼν περιέτεμεν αὐτὸν διὰ τοὺς Ἰουδαίους τοὺς
  ὄντας ἐν τοῖς τόποις ἐκείνοις, ᾔδεισαν γὰρ ἅπαντες ὅτι Ἕλλην ὁ πατὴρ αὐτοῦ
  ὑπῆρχεν. <span style="color:#b00e23">(4)</span> ὡς δὲ διεπορεύοντο τὰς
  πόλεις, παρεδίδοσαν αὐτοῖς φυλάσσειν τὰ δόγματα τὰ κεκριμένα ὑπὸ τῶν
  ἀποστόλων καὶ πρεσβυτέρων τῶν ἐν Ἱεροσολύμοις. <span style=
  "color:#b00e23">(5)</span> αἱ μὲν οὖν ἐκκλησίαι ἐστερεοῦντο τῇ πίστει καὶ
  ἐπερίσσευον τῷ ἀριθμῷ καθʼ ἡμέραν. <span style="color:#b00e23">(6)</span>
  Διῆλθον δὲ τὴν Φρυγίαν καὶ Γαλατικὴν χώραν, κωλυθέντες ὑπὸ τοῦ ἁγίου
  πνεύματος λαλῆσαι τὸν λόγον ἐν τῇ Ἀσίᾳ, <span style=
  "color:#b00e23">(7)</span> ἐλθόντες δὲ κατὰ τὴν Μυσίαν ἐπείραζον εἰς τὴν
  Βιθυνίαν πορευθῆναι καὶ οὐκ εἴασεν αὐτοὺς τὸ πνεῦμα Ἰησοῦ· <span style=
  "color:#b00e23">(8)</span> παρελθόντες δὲ τὴν Μυσίαν κατέβησαν εἰς Τρῳάδα.
  <span style="color:#b00e23">(9)</span> καὶ ὅραμα διὰ νυκτὸς τῷ Παύλῳ ὤφθη,
  ἀνὴρ Μακεδών τις ἦν ἑστὼς καὶ παρακαλῶν αὐτὸν καὶ λέγων· Διαβὰς εἰς
  Μακεδονίαν βοήθησον ἡμῖν. <span style="color:#b00e23">(10)</span> ὡς δὲ τὸ
  ὅραμα εἶδεν, εὐθέως ἐζητήσαμεν ἐξελθεῖν εἰς Μακεδονίαν, συμβιβάζοντες ὅτι
  προσκέκληται ἡμᾶς ὁ θεὸς εὐαγγελίσασθαι αὐτούς. <span style=
  "color:#b00e23">(11)</span> Ἀναχθέντες οὖν ἀπὸ Τρῳάδος εὐθυδρομήσαμεν εἰς
  Σαμοθρᾴκην, τῇ δὲ ἐπιούσῃ εἰς Νέαν Πόλιν, <span style=
  "color:#b00e23">(12)</span> κἀκεῖθεν εἰς Φιλίππους, ἥτις ἐστὶν πρώτη τῆς
  μερίδος Μακεδονίας πόλις, κολωνία. ἦμεν δὲ ἐν ταύτῃ τῇ πόλει διατρίβοντες
  ἡμέρας τινάς. <span style="color:#b00e23">(13)</span> τῇ τε ἡμέρᾳ τῶν
  σαββάτων ἐξήλθομεν ἔξω τῆς πύλης παρὰ ποταμὸν οὗ ἐνομίζομεν προσευχὴν εἶναι,
  καὶ καθίσαντες ἐλαλοῦμεν ταῖς συνελθούσαις γυναιξίν. <span style=
  "color:#b00e23">(14)</span> καί τις γυνὴ ὀνόματι Λυδία, πορφυρόπωλις πόλεως
  Θυατείρων σεβομένη τὸν θεόν, ἤκουεν, ἧς ὁ κύριος διήνοιξεν τὴν καρδίαν
  προσέχειν τοῖς λαλουμένοις ὑπὸ τοῦ Παύλου. <span style=
  "color:#b00e23">(15)</span> ὡς δὲ ἐβαπτίσθη καὶ ὁ οἶκος αὐτῆς, παρεκάλεσεν
  λέγουσα· Εἰ κεκρίκατέ με πιστὴν τῷ κυρίῳ εἶναι, εἰσελθόντες εἰς τὸν οἶκόν μου
  μένετε· καὶ παρεβιάσατο ἡμᾶς. <span style="color:#b00e23">(16)</span> Ἐγένετο
  δὲ πορευομένων ἡμῶν εἰς τὴν προσευχὴν παιδίσκην τινὰ ἔχουσαν πνεῦμα πύθωνα
  ὑπαντῆσαι ἡμῖν, ἥτις ἐργασίαν πολλὴν παρεῖχεν τοῖς κυρίοις αὐτῆς μαντευομένη·
  <span style="color:#b00e23">(17)</span> αὕτη κατακολουθοῦσα τῷ Παύλῳ καὶ ἡμῖν
  ἔκραζεν λέγουσα· Οὗτοι οἱ ἄνθρωποι δοῦλοι τοῦ θεοῦ τοῦ ὑψίστου εἰσίν, οἵτινες
  καταγγέλλουσιν ὑμῖν ὁδὸν σωτηρίας. <span style="color:#b00e23">(18)</span>
  τοῦτο δὲ ἐποίει ἐπὶ πολλὰς ἡμέρας. διαπονηθεὶς δὲ Παῦλος καὶ ἐπιστρέψας τῷ
  πνεύματι εἶπεν· Παραγγέλλω σοι ἐν ὀνόματι Ἰησοῦ Χριστοῦ ἐξελθεῖν ἀπʼ αὐτῆς·
  καὶ ἐξῆλθεν αὐτῇ τῇ ὥρᾳ. <span style="color:#b00e23">(19)</span> Ἰδόντες δὲ
  οἱ κύριοι αὐτῆς ὅτι ἐξῆλθεν ἡ ἐλπὶς τῆς ἐργασίας αὐτῶν ἐπιλαβόμενοι τὸν
  Παῦλον καὶ τὸν Σιλᾶν εἵλκυσαν εἰς τὴν ἀγορὰν ἐπὶ τοὺς ἄρχοντας, <span style=
  "color:#b00e23">(20)</span> καὶ προσαγαγόντες αὐτοὺς τοῖς στρατηγοῖς εἶπαν·
  Οὗτοι οἱ ἄνθρωποι ἐκταράσσουσιν ἡμῶν τὴν πόλιν Ἰουδαῖοι ὑπάρχοντες,
  <span style="color:#b00e23">(21)</span> καὶ καταγγέλλουσιν ἔθη ἃ οὐκ ἔξεστιν
  ἡμῖν παραδέχεσθαι οὐδὲ ποιεῖν Ῥωμαίοις οὖσιν. <span style=
  "color:#b00e23">(22)</span> καὶ συνεπέστη ὁ ὄχλος κατʼ αὐτῶν, καὶ οἱ
  στρατηγοὶ περιρήξαντες αὐτῶν τὰ ἱμάτια ἐκέλευον ῥαβδίζειν, <span style=
  "color:#b00e23">(23)</span> πολλάς τε ἐπιθέντες αὐτοῖς πληγὰς ἔβαλον εἰς
  φυλακήν, παραγγείλαντες τῷ δεσμοφύλακι ἀσφαλῶς τηρεῖν αὐτούς· <span style=
  "color:#b00e23">(24)</span> ὃς παραγγελίαν τοιαύτην λαβὼν ἔβαλεν αὐτοὺς εἰς
  τὴν ἐσωτέραν φυλακὴν καὶ τοὺς πόδας ἠσφαλίσατο αὐτῶν εἰς τὸ ξύλον.
  <span style="color:#b00e23">(25)</span> Κατὰ δὲ τὸ μεσονύκτιον Παῦλος καὶ
  Σιλᾶς προσευχόμενοι ὕμνουν τὸν θεόν, ἐπηκροῶντο δὲ αὐτῶν οἱ δέσμιοι·
  <span style="color:#b00e23">(26)</span> ἄφνω δὲ σεισμὸς ἐγένετο μέγας ὥστε
  σαλευθῆναι τὰ θεμέλια τοῦ δεσμωτηρίου, ἠνεῴχθησαν δὲ παραχρῆμα αἱ θύραι
  πᾶσαι, καὶ πάντων τὰ δεσμὰ ἀνέθη. <span style="color:#b00e23">(27)</span>
  ἔξυπνος δὲ γενόμενος ὁ δεσμοφύλαξ καὶ ἰδὼν ἀνεῳγμένας τὰς θύρας τῆς φυλακῆς
  σπασάμενος τὴν μάχαιραν ἤμελλεν ἑαυτὸν ἀναιρεῖν, νομίζων ἐκπεφευγέναι τοὺς
  δεσμίους. <span style="color:#b00e23">(28)</span> ἐφώνησεν δὲ φωνῇ μεγάλῃ ὁ
  Παῦλος λέγων· Μηδὲν πράξῃς σεαυτῷ κακόν, ἅπαντες γάρ ἐσμεν ἐνθάδε.
  <span style="color:#b00e23">(29)</span> αἰτήσας δὲ φῶτα εἰσεπήδησεν καὶ
  ἔντρομος γενόμενος προσέπεσεν τῷ Παύλῳ καὶ τῷ Σιλᾷ, <span style=
  "color:#b00e23">(30)</span> καὶ προαγαγὼν αὐτοὺς ἔξω ἔφη· Κύριοι, τί με δεῖ
  ποιεῖν ἵνα σωθῶ; <span style="color:#b00e23">(31)</span> οἱ δὲ εἶπαν·
  Πίστευσον ἐπὶ τὸν κύριον Ἰησοῦν, καὶ σωθήσῃ σὺ καὶ ὁ οἶκός σου. <span style=
  "color:#b00e23">(32)</span> καὶ ἐλάλησαν αὐτῷ τὸν λόγον τοῦ κυρίου σὺν πᾶσι
  τοῖς ἐν τῇ οἰκίᾳ αὐτοῦ. <span style="color:#b00e23">(33)</span> καὶ παραλαβὼν
  αὐτοὺς ἐν ἐκείνῃ τῇ ὥρᾳ τῆς νυκτὸς ἔλουσεν ἀπὸ τῶν πληγῶν, καὶ ἐβαπτίσθη
  αὐτὸς καὶ οἱ αὐτοῦ πάντες παραχρῆμα, <span style="color:#b00e23">(34)</span>
  ἀναγαγών τε αὐτοὺς εἰς τὸν οἶκον παρέθηκεν τράπεζαν καὶ ἠγαλλιάσατο πανοικεὶ
  πεπιστευκὼς τῷ θεῷ. <span style="color:#b00e23">(35)</span> Ἡμέρας δὲ
  γενομένης ἀπέστειλαν οἱ στρατηγοὶ τοὺς ῥαβδούχους λέγοντες· Ἀπόλυσον τοὺς
  ἀνθρώπους ἐκείνους. <span style="color:#b00e23">(36)</span> ἀπήγγειλεν δὲ ὁ
  δεσμοφύλαξ τοὺς λόγους τούτους πρὸς τὸν Παῦλον, ὅτι Ἀπέσταλκαν οἱ στρατηγοὶ
  ἵνα ἀπολυθῆτε· νῦν οὖν ἐξελθόντες πορεύεσθε ἐν εἰρήνῃ. <span style=
  "color:#b00e23">(37)</span> ὁ δὲ Παῦλος ἔφη πρὸς αὐτούς· Δείραντες ἡμᾶς
  δημοσίᾳ ἀκατακρίτους, ἀνθρώπους Ῥωμαίους ὑπάρχοντας, ἔβαλαν εἰς φυλακήν· καὶ
  νῦν λάθρᾳ ἡμᾶς ἐκβάλλουσιν; οὐ γάρ, ἀλλὰ ἐλθόντες αὐτοὶ ἡμᾶς ἐξαγαγέτωσαν.
  <span style="color:#b00e23">(38)</span> ἀπήγγειλαν δὲ τοῖς στρατηγοῖς οἱ
  ῥαβδοῦχοι τὰ ῥήματα ταῦτα· ἐφοβήθησαν δὲ ἀκούσαντες ὅτι Ῥωμαῖοί εἰσιν,
  <span style="color:#b00e23">(39)</span> καὶ ἐλθόντες παρεκάλεσαν αὐτούς, καὶ
  ἐξαγαγόντες ἠρώτων ἀπελθεῖν ἀπὸ τῆς πόλεως. <span style=
  "color:#b00e23">(40)</span> ἐξελθόντες δὲ ἀπὸ τῆς φυλακῆς εἰσῆλθον πρὸς τὴν
  Λυδίαν, καὶ ἰδόντες παρεκάλεσαν τοὺς ἀδελφοὺς καὶ ἐξῆλθαν.
  <h3 id="acts_of_the_apostles17">17</h3><span style="color:#b00e23">(1)</span>
  Διοδεύσαντες δὲ τὴν Ἀμφίπολιν καὶ τὴν Ἀπολλωνίαν ἦλθον εἰς Θεσσαλονίκην, ὅπου
  ἦν συναγωγὴ τῶν Ἰουδαίων. <span style="color:#b00e23">(2)</span> κατὰ δὲ τὸ
  εἰωθὸς τῷ Παύλῳ εἰσῆλθεν πρὸς αὐτοὺς καὶ ἐπὶ σάββατα τρία διελέξατο αὐτοῖς
  ἀπὸ τῶν γραφῶν, <span style="color:#b00e23">(3)</span> διανοίγων καὶ
  παρατιθέμενος ὅτι τὸν χριστὸν ἔδει παθεῖν καὶ ἀναστῆναι ἐκ νεκρῶν, καὶ ὅτι
  οὗτός ἐστιν ὁ χριστός, ὁ Ἰησοῦς ὃν ἐγὼ καταγγέλλω ὑμῖν. <span style=
  "color:#b00e23">(4)</span> καί τινες ἐξ αὐτῶν ἐπείσθησαν καὶ προσεκληρώθησαν
  τῷ Παύλῳ καὶ τῷ Σιλᾷ, τῶν τε σεβομένων Ἑλλήνων πλῆθος πολὺ γυναικῶν τε τῶν
  πρώτων οὐκ ὀλίγαι. <span style="color:#b00e23">(5)</span> ζηλώσαντες δὲ οἱ
  Ἰουδαῖοι καὶ προσλαβόμενοι τῶν ἀγοραίων ἄνδρας τινὰς πονηροὺς καὶ
  ὀχλοποιήσαντες ἐθορύβουν τὴν πόλιν, καὶ ἐπιστάντες τῇ οἰκίᾳ Ἰάσονος ἐζήτουν
  αὐτοὺς προαγαγεῖν εἰς τὸν δῆμον· <span style="color:#b00e23">(6)</span> μὴ
  εὑρόντες δὲ αὐτοὺς ἔσυρον Ἰάσονα καί τινας ἀδελφοὺς ἐπὶ τοὺς πολιτάρχας,
  βοῶντες ὅτι Οἱ τὴν οἰκουμένην ἀναστατώσαντες οὗτοι καὶ ἐνθάδε πάρεισιν,
  <span style="color:#b00e23">(7)</span> οὓς ὑποδέδεκται Ἰάσων· καὶ οὗτοι
  πάντες ἀπέναντι τῶν δογμάτων Καίσαρος πράσσουσι, βασιλέα ἕτερον λέγοντες
  εἶναι Ἰησοῦν. <span style="color:#b00e23">(8)</span> ἐτάραξαν δὲ τὸν ὄχλον
  καὶ τοὺς πολιτάρχας ἀκούοντας ταῦτα, <span style="color:#b00e23">(9)</span>
  καὶ λαβόντες τὸ ἱκανὸν παρὰ τοῦ Ἰάσονος καὶ τῶν λοιπῶν ἀπέλυσαν αὐτούς.
  <span style="color:#b00e23">(10)</span> Οἱ δὲ ἀδελφοὶ εὐθέως διὰ νυκτὸς
  ἐξέπεμψαν τόν τε Παῦλον καὶ τὸν Σιλᾶν εἰς Βέροιαν, οἵτινες παραγενόμενοι εἰς
  τὴν συναγωγὴν τῶν Ἰουδαίων ἀπῄεσαν· <span style="color:#b00e23">(11)</span>
  οὗτοι δὲ ἦσαν εὐγενέστεροι τῶν ἐν Θεσσαλονίκῃ, οἵτινες ἐδέξαντο τὸν λόγον
  μετὰ πάσης προθυμίας, τὸ καθʼ ἡμέραν ἀνακρίνοντες τὰς γραφὰς εἰ ἔχοι ταῦτα
  οὕτως. <span style="color:#b00e23">(12)</span> πολλοὶ μὲν οὖν ἐξ αὐτῶν
  ἐπίστευσαν, καὶ τῶν Ἑλληνίδων γυναικῶν τῶν εὐσχημόνων καὶ ἀνδρῶν οὐκ ὀλίγοι.
  <span style="color:#b00e23">(13)</span> ὡς δὲ ἔγνωσαν οἱ ἀπὸ τῆς Θεσσαλονίκης
  Ἰουδαῖοι ὅτι καὶ ἐν τῇ Βεροίᾳ κατηγγέλη ὑπὸ τοῦ Παύλου ὁ λόγος τοῦ θεοῦ,
  ἦλθον κἀκεῖ σαλεύοντες καὶ ταράσσοντες τοὺς ὄχλους. <span style=
  "color:#b00e23">(14)</span> εὐθέως δὲ τότε τὸν Παῦλον ἐξαπέστειλαν οἱ ἀδελφοὶ
  πορεύεσθαι ἕως ἐπὶ τὴν θάλασσαν· ὑπέμεινάν τε ὅ τε Σιλᾶς καὶ ὁ Τιμόθεος ἐκεῖ.
  <span style="color:#b00e23">(15)</span> οἱ δὲ καθιστάνοντες τὸν Παῦλον ἤγαγον
  ἕως Ἀθηνῶν, καὶ λαβόντες ἐντολὴν πρὸς τὸν Σιλᾶν καὶ τὸν Τιμόθεον ἵνα ὡς
  τάχιστα ἔλθωσιν πρὸς αὐτὸν ἐξῄεσαν. <span style="color:#b00e23">(16)</span>
  Ἐν δὲ ταῖς Ἀθήναις ἐκδεχομένου αὐτοὺς τοῦ Παύλου, παρωξύνετο τὸ πνεῦμα αὐτοῦ
  ἐν αὐτῷ θεωροῦντος κατείδωλον οὖσαν τὴν πόλιν. <span style=
  "color:#b00e23">(17)</span> διελέγετο μὲν οὖν ἐν τῇ συναγωγῇ τοῖς Ἰουδαίοις
  καὶ τοῖς σεβομένοις καὶ ἐν τῇ ἀγορᾷ κατὰ πᾶσαν ἡμέραν πρὸς τοὺς
  παρατυγχάνοντας. <span style="color:#b00e23">(18)</span> τινὲς δὲ καὶ τῶν
  Ἐπικουρείων καὶ Στοϊκῶν φιλοσόφων συνέβαλλον αὐτῷ, καί τινες ἔλεγον· Τί ἂν
  θέλοι ὁ σπερμολόγος οὗτος λέγειν; οἱ δέ· Ξένων δαιμονίων δοκεῖ καταγγελεὺς
  εἶναι· ὅτι τὸν Ἰησοῦν καὶ τὴν ἀνάστασιν εὐηγγελίζετο. <span style=
  "color:#b00e23">(19)</span> ἐπιλαβόμενοί τε αὐτοῦ ἐπὶ τὸν Ἄρειον Πάγον
  ἤγαγον, λέγοντες· Δυνάμεθα γνῶναι τίς ἡ καινὴ αὕτη ἡ ὑπὸ σοῦ λαλουμένη
  διδαχή; <span style="color:#b00e23">(20)</span> ξενίζοντα γάρ τινα εἰσφέρεις
  εἰς τὰς ἀκοὰς ἡμῶν· βουλόμεθα οὖν γνῶναι τίνα θέλει ταῦτα εἶναι. <span style=
  "color:#b00e23">(21)</span> Ἀθηναῖοι δὲ πάντες καὶ οἱ ἐπιδημοῦντες ξένοι εἰς
  οὐδὲν ἕτερον ηὐκαίρουν ἢ λέγειν τι ἢ ἀκούειν τι καινότερον. <span style=
  "color:#b00e23">(22)</span> Σταθεὶς δὲ Παῦλος ἐν μέσῳ τοῦ Ἀρείου Πάγου ἔφη·
  Ἄνδρες Ἀθηναῖοι, κατὰ πάντα ὡς δεισιδαιμονεστέρους ὑμᾶς θεωρῶ· <span style=
  "color:#b00e23">(23)</span> διερχόμενος γὰρ καὶ ἀναθεωρῶν τὰ σεβάσματα ὑμῶν
  εὗρον καὶ βωμὸν ἐν ᾧ ἐπεγέγραπτο· Ἀγνώστῳ θεῷ. ὃ οὖν ἀγνοοῦντες εὐσεβεῖτε,
  τοῦτο ἐγὼ καταγγέλλω ὑμῖν. <span style="color:#b00e23">(24)</span> ὁ θεὸς ὁ
  ποιήσας τὸν κόσμον καὶ πάντα τὰ ἐν αὐτῷ, οὗτος οὐρανοῦ καὶ γῆς ὑπάρχων κύριος
  οὐκ ἐν χειροποιήτοις ναοῖς κατοικεῖ <span style="color:#b00e23">(25)</span>
  οὐδὲ ὑπὸ χειρῶν ἀνθρωπίνων θεραπεύεται προσδεόμενός τινος, αὐτὸς διδοὺς πᾶσι
  ζωὴν καὶ πνοὴν καὶ τὰ πάντα· <span style="color:#b00e23">(26)</span> ἐποίησέν
  τε ἐξ ἑνὸς πᾶν ἔθνος ἀνθρώπων κατοικεῖν ἐπὶ παντὸς προσώπου τῆς γῆς, ὁρίσας
  προστεταγμένους καιροὺς καὶ τὰς ὁροθεσίας τῆς κατοικίας αὐτῶν, <span style=
  "color:#b00e23">(27)</span> ζητεῖν τὸν θεὸν εἰ ἄρα γε ψηλαφήσειαν αὐτὸν καὶ
  εὕροιεν, καί γε οὐ μακρὰν ἀπὸ ἑνὸς ἑκάστου ἡμῶν ὑπάρχοντα. <span style=
  "color:#b00e23">(28)</span> ἐν αὐτῷ γὰρ ζῶμεν καὶ κινούμεθα καὶ ἐσμέν, ὡς καί
  τινες τῶν καθʼ ὑμᾶς ποιητῶν εἰρήκασιν· Τοῦ γὰρ καὶ γένος ἐσμέν. <span style=
  "color:#b00e23">(29)</span> γένος οὖν ὑπάρχοντες τοῦ θεοῦ οὐκ ὀφείλομεν
  νομίζειν χρυσῷ ἢ ἀργύρῳ ἢ λίθῳ, χαράγματι τέχνης καὶ ἐνθυμήσεως ἀνθρώπου, τὸ
  θεῖον εἶναι ὅμοιον. <span style="color:#b00e23">(30)</span> τοὺς μὲν οὖν
  χρόνους τῆς ἀγνοίας ὑπεριδὼν ὁ θεὸς τὰ νῦν παραγγέλλει τοῖς ἀνθρώποις πάντας
  πανταχοῦ μετανοεῖν, <span style="color:#b00e23">(31)</span> καθότι ἔστησεν
  ἡμέραν ἐν ᾗ μέλλει κρίνειν τὴν οἰκουμένην ἐν δικαιοσύνῃ ἐν ἀνδρὶ ᾧ ὥρισεν,
  πίστιν παρασχὼν πᾶσιν ἀναστήσας αὐτὸν ἐκ νεκρῶν. <span style=
  "color:#b00e23">(32)</span> Ἀκούσαντες δὲ ἀνάστασιν νεκρῶν οἱ μὲν ἐχλεύαζον
  οἱ δὲ εἶπαν Ἀκουσόμεθά σου περὶ τούτου καὶ πάλιν. <span style=
  "color:#b00e23">(33)</span> οὕτως ὁ Παῦλος ἐξῆλθεν ἐκ μέσου αὐτῶν·
  <span style="color:#b00e23">(34)</span> τινὲς δὲ ἄνδρες κολληθέντες αὐτῷ
  ἐπίστευσαν, ἐν οἷς καὶ Διονύσιος ὁ Ἀρεοπαγίτης καὶ γυνὴ ὀνόματι Δάμαρις καὶ
  ἕτεροι σὺν αὐτοῖς.
  <h3 id="acts_of_the_apostles18">18</h3><span style="color:#b00e23">(1)</span>
  Μετὰ ταῦτα χωρισθεὶς ἐκ τῶν Ἀθηνῶν ἦλθεν εἰς Κόρινθον. <span style=
  "color:#b00e23">(2)</span> καὶ εὑρών τινα Ἰουδαῖον ὀνόματι Ἀκύλαν, Ποντικὸν
  τῷ γένει, προσφάτως ἐληλυθότα ἀπὸ τῆς Ἰταλίας καὶ Πρίσκιλλαν γυναῖκα αὐτοῦ
  διὰ τὸ διατεταχέναι Κλαύδιον χωρίζεσθαι πάντας τοὺς Ἰουδαίους ἀπὸ τῆς Ῥώμης,
  προσῆλθεν αὐτοῖς, <span style="color:#b00e23">(3)</span> καὶ διὰ τὸ ὁμότεχνον
  εἶναι ἔμενεν παρʼ αὐτοῖς καὶ ἠργάζετο, ἦσαν γὰρ σκηνοποιοὶ τῇ τέχνῃ.
  <span style="color:#b00e23">(4)</span> διελέγετο δὲ ἐν τῇ συναγωγῇ κατὰ πᾶν
  σάββατον, ἔπειθέν τε Ἰουδαίους καὶ Ἕλληνας. <span style=
  "color:#b00e23">(5)</span> Ὡς δὲ κατῆλθον ἀπὸ τῆς Μακεδονίας ὅ τε Σιλᾶς καὶ ὁ
  Τιμόθεος, συνείχετο τῷ λόγῳ ὁ Παῦλος, διαμαρτυρόμενος τοῖς Ἰουδαίοις εἶναι
  τὸν χριστὸν Ἰησοῦν. <span style="color:#b00e23">(6)</span> ἀντιτασσομένων δὲ
  αὐτῶν καὶ βλασφημούντων ἐκτιναξάμενος τὰ ἱμάτια εἶπεν πρὸς αὐτούς· Τὸ αἷμα
  ὑμῶν ἐπὶ τὴν κεφαλὴν ὑμῶν· καθαρὸς ἐγώ· ἀπὸ τοῦ νῦν εἰς τὰ ἔθνη πορεύσομαι.
  <span style="color:#b00e23">(7)</span> καὶ μεταβὰς ἐκεῖθεν εἰσῆλθεν εἰς
  οἰκίαν τινὸς ὀνόματι Τιτίου Ἰούστου σεβομένου τὸν θεόν, οὗ ἡ οἰκία ἦν
  συνομοροῦσα τῇ συναγωγῇ. <span style="color:#b00e23">(8)</span> Κρίσπος δὲ ὁ
  ἀρχισυνάγωγος ἐπίστευσεν τῷ κυρίῳ σὺν ὅλῳ τῷ οἴκῳ αὐτοῦ, καὶ πολλοὶ τῶν
  Κορινθίων ἀκούοντες ἐπίστευον καὶ ἐβαπτίζοντο. <span style=
  "color:#b00e23">(9)</span> εἶπεν δὲ ὁ κύριος ἐν νυκτὶ διʼ ὁράματος τῷ Παύλῳ·
  Μὴ φοβοῦ, ἀλλὰ λάλει καὶ μὴ σιωπήσῃς, <span style="color:#b00e23">(10)</span>
  διότι ἐγώ εἰμι μετὰ σοῦ καὶ οὐδεὶς ἐπιθήσεταί σοι τοῦ κακῶσαί σε, διότι λαός
  ἐστί μοι πολὺς ἐν τῇ πόλει ταύτῃ. <span style="color:#b00e23">(11)</span>
  ἐκάθισεν δὲ ἐνιαυτὸν καὶ μῆνας ἓξ διδάσκων ἐν αὐτοῖς τὸν λόγον τοῦ θεοῦ.
  <span style="color:#b00e23">(12)</span> Γαλλίωνος δὲ ἀνθυπάτου ὄντος τῆς
  Ἀχαΐας κατεπέστησαν ὁμοθυμαδὸν οἱ Ἰουδαῖοι τῷ Παύλῳ καὶ ἤγαγον αὐτὸν ἐπὶ τὸ
  βῆμα, <span style="color:#b00e23">(13)</span> λέγοντες ὅτι Παρὰ τὸν νόμον
  ἀναπείθει οὗτος τοὺς ἀνθρώπους σέβεσθαι τὸν θεόν. <span style=
  "color:#b00e23">(14)</span> μέλλοντος δὲ τοῦ Παύλου ἀνοίγειν τὸ στόμα εἶπεν ὁ
  Γαλλίων πρὸς τοὺς Ἰουδαίους· Εἰ μὲν ἦν ἀδίκημά τι ἢ ῥᾳδιούργημα πονηρόν, ὦ
  Ἰουδαῖοι, κατὰ λόγον ἂν ἀνεσχόμην ὑμῶν· <span style=
  "color:#b00e23">(15)</span> εἰ δὲ ζητήματά ἐστιν περὶ λόγου καὶ ὀνομάτων καὶ
  νόμου τοῦ καθʼ ὑμᾶς, ὄψεσθε αὐτοί· κριτὴς ἐγὼ τούτων οὐ βούλομαι εἶναι.
  <span style="color:#b00e23">(16)</span> καὶ ἀπήλασεν αὐτοὺς ἀπὸ τοῦ βήματος.
  <span style="color:#b00e23">(17)</span> ἐπιλαβόμενοι δὲ πάντες Σωσθένην τὸν
  ἀρχισυνάγωγον ἔτυπτον ἔμπροσθεν τοῦ βήματος· καὶ οὐδὲν τούτων τῷ Γαλλίωνι
  ἔμελεν. <span style="color:#b00e23">(18)</span> Ὁ δὲ Παῦλος ἔτι προσμείνας
  ἡμέρας ἱκανὰς τοῖς ἀδελφοῖς ἀποταξάμενος ἐξέπλει εἰς τὴν Συρίαν, καὶ σὺν αὐτῷ
  Πρίσκιλλα καὶ Ἀκύλας, κειράμενος ἐν Κεγχρεαῖς τὴν κεφαλήν, εἶχεν γὰρ εὐχήν.
  <span style="color:#b00e23">(19)</span> κατήντησαν δὲ εἰς Ἔφεσον, κἀκείνους
  κατέλιπεν αὐτοῦ, αὐτὸς δὲ εἰσελθὼν εἰς τὴν συναγωγὴν διελέξατο τοῖς
  Ἰουδαίοις. <span style="color:#b00e23">(20)</span> ἐρωτώντων δὲ αὐτῶν ἐπὶ
  πλείονα χρόνον μεῖναι οὐκ ἐπένευσεν, <span style="color:#b00e23">(21)</span>
  ἀλλὰ ἀποταξάμενος καὶ εἰπών· Πάλιν ἀνακάμψω πρὸς ὑμᾶς τοῦ θεοῦ θέλοντος
  ἀνήχθη ἀπὸ τῆς Ἐφέσου, <span style="color:#b00e23">(22)</span> καὶ κατελθὼν
  εἰς Καισάρειαν, ἀναβὰς καὶ ἀσπασάμενος τὴν ἐκκλησίαν, κατέβη εἰς Ἀντιόχειαν,
  <span style="color:#b00e23">(23)</span> καὶ ποιήσας χρόνον τινὰ ἐξῆλθεν,
  διερχόμενος καθεξῆς τὴν Γαλατικὴν χώραν καὶ Φρυγίαν, στηρίζων πάντας τοὺς
  μαθητάς. <span style="color:#b00e23">(24)</span> Ἰουδαῖος δέ τις Ἀπολλῶς
  ὀνόματι, Ἀλεξανδρεὺς τῷ γένει, ἀνὴρ λόγιος, κατήντησεν εἰς Ἔφεσον, δυνατὸς ὢν
  ἐν ταῖς γραφαῖς. <span style="color:#b00e23">(25)</span> οὗτος ἦν κατηχημένος
  τὴν ὁδὸν τοῦ κυρίου, καὶ ζέων τῷ πνεύματι ἐλάλει καὶ ἐδίδασκεν ἀκριβῶς τὰ
  περὶ τοῦ Ἰησοῦ, ἐπιστάμενος μόνον τὸ βάπτισμα Ἰωάννου. <span style=
  "color:#b00e23">(26)</span> οὗτός τε ἤρξατο παρρησιάζεσθαι ἐν τῇ συναγωγῇ·
  ἀκούσαντες δὲ αὐτοῦ Πρίσκιλλα καὶ Ἀκύλας προσελάβοντο αὐτὸν καὶ ἀκριβέστερον
  αὐτῷ ἐξέθεντο τὴν ὁδὸν τοῦ θεοῦ. <span style="color:#b00e23">(27)</span>
  βουλομένου δὲ αὐτοῦ διελθεῖν εἰς τὴν Ἀχαΐαν προτρεψάμενοι οἱ ἀδελφοὶ ἔγραψαν
  τοῖς μαθηταῖς ἀποδέξασθαι αὐτόν· ὃς παραγενόμενος συνεβάλετο πολὺ τοῖς
  πεπιστευκόσιν διὰ τῆς χάριτος· <span style="color:#b00e23">(28)</span>
  εὐτόνως γὰρ τοῖς Ἰουδαίοις διακατηλέγχετο δημοσίᾳ ἐπιδεικνὺς διὰ τῶν γραφῶν
  εἶναι τὸν χριστὸν Ἰησοῦν.
  <h3 id="acts_of_the_apostles19">19</h3><span style="color:#b00e23">(1)</span>
  Ἐγένετο δὲ ἐν τῷ τὸν Ἀπολλῶ εἶναι ἐν Κορίνθῳ Παῦλον διελθόντα τὰ ἀνωτερικὰ
  μέρη ἐλθεῖν εἰς Ἔφεσον καὶ εὑρεῖν τινας μαθητάς, <span style=
  "color:#b00e23">(2)</span> εἶπέν τε πρὸς αὐτούς· Εἰ πνεῦμα ἅγιον ἐλάβετε
  πιστεύσαντες; οἱ δὲ πρὸς αὐτόν· Ἀλλʼ οὐδʼ εἰ πνεῦμα ἅγιον ἔστιν ἠκούσαμεν.
  <span style="color:#b00e23">(3)</span> εἶπέν τε· Εἰς τί οὖν ἐβαπτίσθητε; οἱ
  δὲ εἶπαν· Εἰς τὸ Ἰωάννου βάπτισμα. <span style="color:#b00e23">(4)</span>
  εἶπεν δὲ Παῦλος· Ἰωάννης ἐβάπτισεν βάπτισμα μετανοίας, τῷ λαῷ λέγων εἰς τὸν
  ἐρχόμενον μετʼ αὐτὸν ἵνα πιστεύσωσιν, τοῦτʼ ἔστιν εἰς τὸν Ἰησοῦν.
  <span style="color:#b00e23">(5)</span> ἀκούσαντες δὲ ἐβαπτίσθησαν εἰς τὸ
  ὄνομα τοῦ κυρίου Ἰησοῦ· <span style="color:#b00e23">(6)</span> καὶ ἐπιθέντος
  αὐτοῖς τοῦ Παύλου χεῖρας ἦλθε τὸ πνεῦμα τὸ ἅγιον ἐπʼ αὐτούς, ἐλάλουν τε
  γλώσσαις καὶ ἐπροφήτευον. <span style="color:#b00e23">(7)</span> ἦσαν δὲ οἱ
  πάντες ἄνδρες ὡσεὶ δώδεκα. <span style="color:#b00e23">(8)</span> Εἰσελθὼν δὲ
  εἰς τὴν συναγωγὴν ἐπαρρησιάζετο ἐπὶ μῆνας τρεῖς διαλεγόμενος καὶ πείθων περὶ
  τῆς βασιλείας τοῦ θεοῦ. <span style="color:#b00e23">(9)</span> ὡς δέ τινες
  ἐσκληρύνοντο καὶ ἠπείθουν κακολογοῦντες τὴν ὁδὸν ἐνώπιον τοῦ πλήθους, ἀποστὰς
  ἀπʼ αὐτῶν ἀφώρισεν τοὺς μαθητάς, καθʼ ἡμέραν διαλεγόμενος ἐν τῇ σχολῇ
  Τυράννου. <span style="color:#b00e23">(10)</span> τοῦτο δὲ ἐγένετο ἐπὶ ἔτη
  δύο, ὥστε πάντας τοὺς κατοικοῦντας τὴν Ἀσίαν ἀκοῦσαι τὸν λόγον τοῦ κυρίου,
  Ἰουδαίους τε καὶ Ἕλληνας. <span style="color:#b00e23">(11)</span> Δυνάμεις τε
  οὐ τὰς τυχούσας ὁ θεὸς ἐποίει διὰ τῶν χειρῶν Παύλου, <span style=
  "color:#b00e23">(12)</span> ὥστε καὶ ἐπὶ τοὺς ἀσθενοῦντας ἀποφέρεσθαι ἀπὸ τοῦ
  χρωτὸς αὐτοῦ σουδάρια ἢ σιμικίνθια καὶ ἀπαλλάσσεσθαι ἀπʼ αὐτῶν τὰς νόσους, τά
  τε πνεύματα τὰ πονηρὰ ἐκπορεύεσθαι. <span style="color:#b00e23">(13)</span>
  ἐπεχείρησαν δέ τινες καὶ τῶν περιερχομένων Ἰουδαίων ἐξορκιστῶν ὀνομάζειν ἐπὶ
  τοὺς ἔχοντας τὰ πνεύματα τὰ πονηρὰ τὸ ὄνομα τοῦ κυρίου Ἰησοῦ λέγοντες· Ὁρκίζω
  ὑμᾶς τὸν Ἰησοῦν ὃν Παῦλος κηρύσσει. <span style="color:#b00e23">(14)</span>
  ἦσαν δέ τινος Σκευᾶ Ἰουδαίου ἀρχιερέως ἑπτὰ υἱοὶ τοῦτο ποιοῦντες.
  <span style="color:#b00e23">(15)</span> ἀποκριθὲν δὲ τὸ πνεῦμα τὸ πονηρὸν
  εἶπεν αὐτοῖς· Τὸν Ἰησοῦν γινώσκω καὶ τὸν Παῦλον ἐπίσταμαι, ὑμεῖς δὲ τίνες
  ἐστέ; <span style="color:#b00e23">(16)</span> καὶ ἐφαλόμενος ὁ ἄνθρωπος ἐπʼ
  αὐτοὺς ἐν ᾧ ἦν τὸ πνεῦμα τὸ πονηρὸν κατακυριεύσας ἀμφοτέρων ἴσχυσεν κατʼ
  αὐτῶν, ὥστε γυμνοὺς καὶ τετραυματισμένους ἐκφυγεῖν ἐκ τοῦ οἴκου ἐκείνου.
  <span style="color:#b00e23">(17)</span> τοῦτο δὲ ἐγένετο γνωστὸν πᾶσιν
  Ἰουδαίοις τε καὶ Ἕλλησιν τοῖς κατοικοῦσιν τὴν Ἔφεσον, καὶ ἐπέπεσεν φόβος ἐπὶ
  πάντας αὐτούς, καὶ ἐμεγαλύνετο τὸ ὄνομα τοῦ κυρίου Ἰησοῦ. <span style=
  "color:#b00e23">(18)</span> πολλοί τε τῶν πεπιστευκότων ἤρχοντο
  ἐξομολογούμενοι καὶ ἀναγγέλλοντες τὰς πράξεις αὐτῶν. <span style=
  "color:#b00e23">(19)</span> ἱκανοὶ δὲ τῶν τὰ περίεργα πραξάντων συνενέγκαντες
  τὰς βίβλους κατέκαιον ἐνώπιον πάντων· καὶ συνεψήφισαν τὰς τιμὰς αὐτῶν καὶ
  εὗρον ἀργυρίου μυριάδας πέντε. <span style="color:#b00e23">(20)</span> οὕτως
  κατὰ κράτος τοῦ κυρίου ὁ λόγος ηὔξανεν καὶ ἴσχυεν. <span style=
  "color:#b00e23">(21)</span> Ὡς δὲ ἐπληρώθη ταῦτα, ἔθετο ὁ Παῦλος ἐν τῷ
  πνεύματι διελθὼν τὴν Μακεδονίαν καὶ Ἀχαΐαν πορεύεσθαι εἰς Ἱεροσόλυμα, εἰπὼν
  ὅτι Μετὰ τὸ γενέσθαι με ἐκεῖ δεῖ με καὶ Ῥώμην ἰδεῖν. <span style=
  "color:#b00e23">(22)</span> ἀποστείλας δὲ εἰς τὴν Μακεδονίαν δύο τῶν
  διακονούντων αὐτῷ, Τιμόθεον καὶ Ἔραστον, αὐτὸς ἐπέσχεν χρόνον εἰς τὴν Ἀσίαν.
  <span style="color:#b00e23">(23)</span> Ἐγένετο δὲ κατὰ τὸν καιρὸν ἐκεῖνον
  τάραχος οὐκ ὀλίγος περὶ τῆς ὁδοῦ. <span style="color:#b00e23">(24)</span>
  Δημήτριος γάρ τις ὀνόματι, ἀργυροκόπος, ποιῶν ναοὺς ἀργυροῦς Ἀρτέμιδος
  παρείχετο τοῖς τεχνίταις οὐκ ὀλίγην ἐργασίαν, <span style=
  "color:#b00e23">(25)</span> οὓς συναθροίσας καὶ τοὺς περὶ τὰ τοιαῦτα ἐργάτας
  εἶπεν· Ἄνδρες, ἐπίστασθε ὅτι ἐκ ταύτης τῆς ἐργασίας ἡ εὐπορία ἡμῖν ἐστιν,
  <span style="color:#b00e23">(26)</span> καὶ θεωρεῖτε καὶ ἀκούετε ὅτι οὐ μόνον
  Ἐφέσου ἀλλὰ σχεδὸν πάσης τῆς Ἀσίας ὁ Παῦλος οὗτος πείσας μετέστησεν ἱκανὸν
  ὄχλον, λέγων ὅτι οὐκ εἰσὶν θεοὶ οἱ διὰ χειρῶν γινόμενοι. <span style=
  "color:#b00e23">(27)</span> οὐ μόνον δὲ τοῦτο κινδυνεύει ἡμῖν τὸ μέρος εἰς
  ἀπελεγμὸν ἐλθεῖν, ἀλλὰ καὶ τὸ τῆς μεγάλης θεᾶς Ἀρτέμιδος ἱερὸν εἰς οὐθὲν
  λογισθῆναι, μέλλειν τε καὶ καθαιρεῖσθαι τῆς μεγαλειότητος αὐτῆς, ἣν ὅλη ἡ
  Ἀσία καὶ ἡ οἰκουμένη σέβεται. <span style="color:#b00e23">(28)</span>
  Ἀκούσαντες δὲ καὶ γενόμενοι πλήρεις θυμοῦ ἔκραζον λέγοντες· Μεγάλη ἡ Ἄρτεμις
  Ἐφεσίων. <span style="color:#b00e23">(29)</span> καὶ ἐπλήσθη ἡ πόλις τῆς
  συγχύσεως, ὥρμησάν τε ὁμοθυμαδὸν εἰς τὸ θέατρον συναρπάσαντες Γάϊον καὶ
  Ἀρίσταρχον Μακεδόνας, συνεκδήμους Παύλου. <span style=
  "color:#b00e23">(30)</span> Παύλου δὲ βουλομένου εἰσελθεῖν εἰς τὸν δῆμον οὐκ
  εἴων αὐτὸν οἱ μαθηταί· <span style="color:#b00e23">(31)</span> τινὲς δὲ καὶ
  τῶν Ἀσιαρχῶν, ὄντες αὐτῷ φίλοι, πέμψαντες πρὸς αὐτὸν παρεκάλουν μὴ δοῦναι
  ἑαυτὸν εἰς τὸ θέατρον. <span style="color:#b00e23">(32)</span> ἄλλοι μὲν οὖν
  ἄλλο τι ἔκραζον, ἦν γὰρ ἡ ἐκκλησία συγκεχυμένη, καὶ οἱ πλείους οὐκ ᾔδεισαν
  τίνος ἕνεκα συνεληλύθεισαν. <span style="color:#b00e23">(33)</span> ἐκ δὲ τοῦ
  ὄχλου συνεβίβασαν Ἀλέξανδρον προβαλόντων αὐτὸν τῶν Ἰουδαίων, ὁ δὲ Ἀλέξανδρος
  κατασείσας τὴν χεῖρα ἤθελεν ἀπολογεῖσθαι τῷ δήμῳ. <span style=
  "color:#b00e23">(34)</span> ἐπιγνόντες δὲ ὅτι Ἰουδαῖός ἐστιν φωνὴ ἐγένετο μία
  ἐκ πάντων ὡς ἐπὶ ὥρας δύο κραζόντων· Μεγάλη ἡ Ἄρτεμις Ἐφεσίων. <span style=
  "color:#b00e23">(35)</span> καταστείλας δὲ ὁ γραμματεὺς τὸν ὄχλον φησίν·
  Ἄνδρες Ἐφέσιοι, τίς γάρ ἐστιν ἀνθρώπων ὃς οὐ γινώσκει τὴν Ἐφεσίων πόλιν
  νεωκόρον οὖσαν τῆς μεγάλης Ἀρτέμιδος καὶ τοῦ διοπετοῦς; <span style=
  "color:#b00e23">(36)</span> ἀναντιρρήτων οὖν ὄντων τούτων δέον ἐστὶν ὑμᾶς
  κατεσταλμένους ὑπάρχειν καὶ μηδὲν προπετὲς πράσσειν. <span style=
  "color:#b00e23">(37)</span> ἠγάγετε γὰρ τοὺς ἄνδρας τούτους οὔτε ἱεροσύλους
  οὔτε βλασφημοῦντας τὴν θεὸν ἡμῶν. <span style="color:#b00e23">(38)</span> εἰ
  μὲν οὖν Δημήτριος καὶ οἱ σὺν αὐτῷ τεχνῖται ἔχουσιν πρός τινα λόγον, ἀγοραῖοι
  ἄγονται καὶ ἀνθύπατοί εἰσιν, ἐγκαλείτωσαν ἀλλήλοις. <span style=
  "color:#b00e23">(39)</span> εἰ δέ τι περαιτέρω ἐπιζητεῖτε, ἐν τῇ ἐννόμῳ
  ἐκκλησίᾳ ἐπιλυθήσεται. <span style="color:#b00e23">(40)</span> καὶ γὰρ
  κινδυνεύομεν ἐγκαλεῖσθαι στάσεως περὶ τῆς σήμερον μηδενὸς αἰτίου ὑπάρχοντος
  περὶ οὗ οὐ δυνησόμεθα ἀποδοῦναι λόγον περὶ τῆς συστροφῆς ταύτης. [41] καὶ
  ταῦτα εἰπὼν ἀπέλυσεν τὴν ἐκκλησίαν. <span style="color:#b00e23">(41)</span>
  <h3 id="acts_of_the_apostles20">20</h3><span style="color:#b00e23">(1)</span>
  Μετὰ δὲ τὸ παύσασθαι τὸν θόρυβον μεταπεμψάμενος ὁ Παῦλος τοὺς μαθητὰς καὶ
  παρακαλέσας, ἀσπασάμενος ἐξῆλθεν πορεύεσθαι εἰς Μακεδονίαν. <span style=
  "color:#b00e23">(2)</span> διελθὼν δὲ τὰ μέρη ἐκεῖνα καὶ παρακαλέσας αὐτοὺς
  λόγῳ πολλῷ ἦλθεν εἰς τὴν Ἑλλάδα <span style="color:#b00e23">(3)</span>
  ποιήσας τε μῆνας τρεῖς· γενομένης ἐπιβουλῆς αὐτῷ ὑπὸ τῶν Ἰουδαίων μέλλοντι
  ἀνάγεσθαι εἰς τὴν Συρίαν ἐγένετο γνώμης τοῦ ὑποστρέφειν διὰ Μακεδονίας.
  <span style="color:#b00e23">(4)</span> συνείπετο δὲ αὐτῷ Σώπατρος Πύρρου
  Βεροιαῖος, Θεσσαλονικέων δὲ Ἀρίσταρχος καὶ Σεκοῦνδος, καὶ Γάϊος Δερβαῖος καὶ
  Τιμόθεος, Ἀσιανοὶ δὲ Τυχικὸς καὶ Τρόφιμος· <span style=
  "color:#b00e23">(5)</span> οὗτοι δὲ προσελθόντες ἔμενον ἡμᾶς ἐν Τρῳάδι·
  <span style="color:#b00e23">(6)</span> ἡμεῖς δὲ ἐξεπλεύσαμεν μετὰ τὰς ἡμέρας
  τῶν ἀζύμων ἀπὸ Φιλίππων, καὶ ἤλθομεν πρὸς αὐτοὺς εἰς τὴν Τρῳάδα ἄχρι ἡμερῶν
  πέντε, οὗ διετρίψαμεν ἡμέρας ἑπτά. <span style="color:#b00e23">(7)</span> Ἐν
  δὲ τῇ μιᾷ τῶν σαββάτων συνηγμένων ἡμῶν κλάσαι ἄρτον ὁ Παῦλος διελέγετο
  αὐτοῖς, μέλλων ἐξιέναι τῇ ἐπαύριον, παρέτεινέν τε τὸν λόγον μέχρι
  μεσονυκτίου. <span style="color:#b00e23">(8)</span> ἦσαν δὲ λαμπάδες ἱκαναὶ
  ἐν τῷ ὑπερῴῳ οὗ ἦμεν συνηγμένοι· <span style="color:#b00e23">(9)</span>
  καθεζόμενος δέ τις νεανίας ὀνόματι Εὔτυχος ἐπὶ τῆς θυρίδος, καταφερόμενος
  ὕπνῳ βαθεῖ διαλεγομένου τοῦ Παύλου ἐπὶ πλεῖον, κατενεχθεὶς ἀπὸ τοῦ ὕπνου
  ἔπεσεν ἀπὸ τοῦ τριστέγου κάτω καὶ ἤρθη νεκρός. <span style=
  "color:#b00e23">(10)</span> καταβὰς δὲ ὁ Παῦλος ἐπέπεσεν αὐτῷ καὶ
  συμπεριλαβὼν εἶπεν· Μὴ θορυβεῖσθε, ἡ γὰρ ψυχὴ αὐτοῦ ἐν αὐτῷ ἐστιν.
  <span style="color:#b00e23">(11)</span> ἀναβὰς δὲ καὶ κλάσας τὸν ἄρτον καὶ
  γευσάμενος ἐφʼ ἱκανόν τε ὁμιλήσας ἄχρι αὐγῆς, οὕτως ἐξῆλθεν. <span style=
  "color:#b00e23">(12)</span> ἤγαγον δὲ τὸν παῖδα ζῶντα, καὶ παρεκλήθησαν οὐ
  μετρίως. <span style="color:#b00e23">(13)</span> Ἡμεῖς δὲ προελθόντες ἐπὶ τὸ
  πλοῖον ἀνήχθημεν ἐπὶ τὴν Ἆσσον, ἐκεῖθεν μέλλοντες ἀναλαμβάνειν τὸν Παῦλον,
  οὕτως γὰρ διατεταγμένος ἦν μέλλων αὐτὸς πεζεύειν. <span style=
  "color:#b00e23">(14)</span> ὡς δὲ συνέβαλλεν ἡμῖν εἰς τὴν Ἆσσον, ἀναλαβόντες
  αὐτὸν ἤλθομεν εἰς Μιτυλήνην, <span style="color:#b00e23">(15)</span> κἀκεῖθεν
  ἀποπλεύσαντες τῇ ἐπιούσῃ κατηντήσαμεν ἄντικρυς Χίου, τῇ δὲ ἑτέρᾳ παρεβάλομεν
  εἰς Σάμον, τῇ δὲ ἐχομένῃ ἤλθομεν εἰς Μίλητον· <span style=
  "color:#b00e23">(16)</span> κεκρίκει γὰρ ὁ Παῦλος παραπλεῦσαι τὴν Ἔφεσον,
  ὅπως μὴ γένηται αὐτῷ χρονοτριβῆσαι ἐν τῇ Ἀσίᾳ, ἔσπευδεν γὰρ εἰ δυνατὸν εἴη
  αὐτῷ τὴν ἡμέραν τῆς πεντηκοστῆς γενέσθαι εἰς Ἱεροσόλυμα. <span style=
  "color:#b00e23">(17)</span> Ἀπὸ δὲ τῆς Μιλήτου πέμψας εἰς Ἔφεσον μετεκαλέσατο
  τοὺς πρεσβυτέρους τῆς ἐκκλησίας. <span style="color:#b00e23">(18)</span> ὡς
  δὲ παρεγένοντο πρὸς αὐτὸν εἶπεν αὐτοῖς· Ὑμεῖς ἐπίστασθε ἀπὸ πρώτης ἡμέρας ἀφʼ
  ἧς ἐπέβην εἰς τὴν Ἀσίαν πῶς μεθʼ ὑμῶν τὸν πάντα χρόνον ἐγενόμην, <span style=
  "color:#b00e23">(19)</span> δουλεύων τῷ κυρίῳ μετὰ πάσης ταπεινοφροσύνης καὶ
  δακρύων καὶ πειρασμῶν τῶν συμβάντων μοι ἐν ταῖς ἐπιβουλαῖς τῶν Ἰουδαίων·
  <span style="color:#b00e23">(20)</span> ὡς οὐδὲν ὑπεστειλάμην τῶν συμφερόντων
  τοῦ μὴ ἀναγγεῖλαι ὑμῖν καὶ διδάξαι ὑμᾶς δημοσίᾳ καὶ κατʼ οἴκους, <span style=
  "color:#b00e23">(21)</span> διαμαρτυρόμενος Ἰουδαίοις τε καὶ Ἕλλησιν τὴν εἰς
  θεὸν μετάνοιαν καὶ πίστιν εἰς τὸν κύριον ἡμῶν Ἰησοῦν. <span style=
  "color:#b00e23">(22)</span> καὶ νῦν ἰδοὺ δεδεμένος ἐγὼ τῷ πνεύματι πορεύομαι
  εἰς Ἰερουσαλήμ, τὰ ἐν αὐτῇ συναντήσοντά μοι μὴ εἰδώς, <span style=
  "color:#b00e23">(23)</span> πλὴν ὅτι τὸ πνεῦμα τὸ ἅγιον κατὰ πόλιν
  διαμαρτύρεταί μοι λέγον ὅτι δεσμὰ καὶ θλίψεις με μένουσιν· <span style=
  "color:#b00e23">(24)</span> ἀλλʼ οὐδενὸς λόγου ποιοῦμαι τὴν ψυχὴν τιμίαν
  ἐμαυτῷ ὡς τελειῶσαι τὸν δρόμον μου καὶ τὴν διακονίαν ἣν ἔλαβον παρὰ τοῦ
  κυρίου Ἰησοῦ, διαμαρτύρασθαι τὸ εὐαγγέλιον τῆς χάριτος τοῦ θεοῦ. <span style=
  "color:#b00e23">(25)</span> Καὶ νῦν ἰδοὺ ἐγὼ οἶδα ὅτι οὐκέτι ὄψεσθε τὸ
  πρόσωπόν μου ὑμεῖς πάντες ἐν οἷς διῆλθον κηρύσσων τὴν βασιλείαν. <span style=
  "color:#b00e23">(26)</span> διότι μαρτύρομαι ὑμῖν ἐν τῇ σήμερον ἡμέρᾳ ὅτι
  καθαρός εἰμι ἀπὸ τοῦ αἵματος πάντων, <span style="color:#b00e23">(27)</span>
  οὐ γὰρ ὑπεστειλάμην τοῦ μὴ ἀναγγεῖλαι πᾶσαν τὴν βουλὴν τοῦ θεοῦ ὑμῖν.
  <span style="color:#b00e23">(28)</span> προσέχετε ἑαυτοῖς καὶ παντὶ τῷ
  ποιμνίῳ, ἐν ᾧ ὑμᾶς τὸ πνεῦμα τὸ ἅγιον ἔθετο ἐπισκόπους, ποιμαίνειν τὴν
  ἐκκλησίαν τοῦ θεοῦ, ἣν περιεποιήσατο διὰ τοῦ αἵματος τοῦ ἰδίου. <span style=
  "color:#b00e23">(29)</span> ἐγὼ οἶδα ὅτι εἰσελεύσονται μετὰ τὴν ἄφιξίν μου
  λύκοι βαρεῖς εἰς ὑμᾶς μὴ φειδόμενοι τοῦ ποιμνίου, <span style=
  "color:#b00e23">(30)</span> καὶ ἐξ ὑμῶν αὐτῶν ἀναστήσονται ἄνδρες λαλοῦντες
  διεστραμμένα τοῦ ἀποσπᾶν τοὺς μαθητὰς ὀπίσω ἑαυτῶν· <span style=
  "color:#b00e23">(31)</span> διὸ γρηγορεῖτε, μνημονεύοντες ὅτι τριετίαν νύκτα
  καὶ ἡμέραν οὐκ ἐπαυσάμην μετὰ δακρύων νουθετῶν ἕνα ἕκαστον. <span style=
  "color:#b00e23">(32)</span> καὶ τὰ νῦν παρατίθεμαι ὑμᾶς τῷ θεῷ καὶ τῷ λόγῳ
  τῆς χάριτος αὐτοῦ, τῷ δυναμένῳ οἰκοδομῆσαι καὶ δοῦναι τὴν κληρονομίαν ἐν τοῖς
  ἡγιασμένοις πᾶσιν. <span style="color:#b00e23">(33)</span> ἀργυρίου ἢ χρυσίου
  ἢ ἱματισμοῦ οὐδενὸς ἐπεθύμησα· <span style="color:#b00e23">(34)</span> αὐτοὶ
  γινώσκετε ὅτι ταῖς χρείαις μου καὶ τοῖς οὖσι μετʼ ἐμοῦ ὑπηρέτησαν αἱ χεῖρες
  αὗται. <span style="color:#b00e23">(35)</span> πάντα ὑπέδειξα ὑμῖν ὅτι οὕτως
  κοπιῶντας δεῖ ἀντιλαμβάνεσθαι τῶν ἀσθενούντων, μνημονεύειν τε τῶν λόγων τοῦ
  κυρίου Ἰησοῦ ὅτι αὐτὸς εἶπεν Μακάριόν ἐστιν μᾶλλον διδόναι ἢ λαμβάνειν.
  <span style="color:#b00e23">(36)</span> Καὶ ταῦτα εἰπὼν θεὶς τὰ γόνατα αὐτοῦ
  σὺν πᾶσιν αὐτοῖς προσηύξατο. <span style="color:#b00e23">(37)</span> ἱκανὸς
  δὲ κλαυθμὸς ἐγένετο πάντων, καὶ ἐπιπεσόντες ἐπὶ τὸν τράχηλον τοῦ Παύλου
  κατεφίλουν αὐτόν, <span style="color:#b00e23">(38)</span> ὀδυνώμενοι μάλιστα
  ἐπὶ τῷ λόγῳ ᾧ εἰρήκει ὅτι οὐκέτι μέλλουσιν τὸ πρόσωπον αὐτοῦ θεωρεῖν.
  προέπεμπον δὲ αὐτὸν εἰς τὸ πλοῖον.
  <h3 id="acts_of_the_apostles21">21</h3><span style="color:#b00e23">(1)</span>
  Ὡς δὲ ἐγένετο ἀναχθῆναι ἡμᾶς ἀποσπασθέντας ἀπʼ αὐτῶν, εὐθυδρομήσαντες ἤλθομεν
  εἰς τὴν Κῶ, τῇ δὲ ἑξῆς εἰς τὴν Ῥόδον, κἀκεῖθεν εἰς Πάταρα· <span style=
  "color:#b00e23">(2)</span> καὶ εὑρόντες πλοῖον διαπερῶν εἰς Φοινίκην
  ἐπιβάντες ἀνήχθημεν. <span style="color:#b00e23">(3)</span> ἀναφάναντες δὲ
  τὴν Κύπρον καὶ καταλιπόντες αὐτὴν εὐώνυμον ἐπλέομεν εἰς Συρίαν, καὶ
  κατήλθομεν εἰς Τύρον, ἐκεῖσε γὰρ τὸ πλοῖον ἦν ἀποφορτιζόμενον τὸν γόμον.
  <span style="color:#b00e23">(4)</span> ἀνευρόντες δὲ τοὺς μαθητὰς ἐπεμείναμεν
  αὐτοῦ ἡμέρας ἑπτά, οἵτινες τῷ Παύλῳ ἔλεγον διὰ τοῦ πνεύματος μὴ ἐπιβαίνειν
  εἰς Ἱεροσόλυμα. <span style="color:#b00e23">(5)</span> ὅτε δὲ ἐγένετο
  ἐξαρτίσαι ἡμᾶς τὰς ἡμέρας, ἐξελθόντες ἐπορευόμεθα προπεμπόντων ἡμᾶς πάντων
  σὺν γυναιξὶ καὶ τέκνοις ἕως ἔξω τῆς πόλεως, καὶ θέντες τὰ γόνατα ἐπὶ τὸν
  αἰγιαλὸν προσευξάμενοι <span style="color:#b00e23">(6)</span> ἀπησπασάμεθα
  ἀλλήλους, καὶ ἐνέβημεν εἰς τὸ πλοῖον, ἐκεῖνοι δὲ ὑπέστρεψαν εἰς τὰ ἴδια.
  <span style="color:#b00e23">(7)</span> Ἡμεῖς δὲ τὸν πλοῦν διανύσαντες ἀπὸ
  Τύρου κατηντήσαμεν εἰς Πτολεμαΐδα, καὶ ἀσπασάμενοι τοὺς ἀδελφοὺς ἐμείναμεν
  ἡμέραν μίαν παρʼ αὐτοῖς. <span style="color:#b00e23">(8)</span> τῇ δὲ
  ἐπαύριον ἐξελθόντες ἤλθομεν εἰς Καισάρειαν, καὶ εἰσελθόντες εἰς τὸν οἶκον
  Φιλίππου τοῦ εὐαγγελιστοῦ ὄντος ἐκ τῶν ἑπτὰ ἐμείναμεν παρʼ αὐτῷ. <span style=
  "color:#b00e23">(9)</span> τούτῳ δὲ ἦσαν θυγατέρες τέσσαρες παρθένοι
  προφητεύουσαι. <span style="color:#b00e23">(10)</span> ἐπιμενόντων δὲ ἡμέρας
  πλείους κατῆλθέν τις ἀπὸ τῆς Ἰουδαίας προφήτης ὀνόματι Ἅγαβος, <span style=
  "color:#b00e23">(11)</span> καὶ ἐλθὼν πρὸς ἡμᾶς καὶ ἄρας τὴν ζώνην τοῦ Παύλου
  δήσας ἑαυτοῦ τοὺς πόδας καὶ τὰς χεῖρας εἶπεν· Τάδε λέγει τὸ πνεῦμα τὸ ἅγιον
  Τὸν ἄνδρα οὗ ἐστιν ἡ ζώνη αὕτη, οὕτως δήσουσιν ἐν Ἰερουσαλὴμ οἱ Ἰουδαῖοι καὶ
  παραδώσουσιν εἰς χεῖρας ἐθνῶν. <span style="color:#b00e23">(12)</span> ὡς δὲ
  ἠκούσαμεν ταῦτα, παρεκαλοῦμεν ἡμεῖς τε καὶ οἱ ἐντόπιοι τοῦ μὴ ἀναβαίνειν
  αὐτὸν εἰς Ἰερουσαλήμ. <span style="color:#b00e23">(13)</span> τότε ἀπεκρίθη ὁ
  Παῦλος· Τί ποιεῖτε κλαίοντες καὶ συνθρύπτοντές μου τὴν καρδίαν; ἐγὼ γὰρ οὐ
  μόνον δεθῆναι ἀλλὰ καὶ ἀποθανεῖν εἰς Ἰερουσαλὴμ ἑτοίμως ἔχω ὑπὲρ τοῦ ὀνόματος
  τοῦ κυρίου Ἰησοῦ. <span style="color:#b00e23">(14)</span> μὴ πειθομένου δὲ
  αὐτοῦ ἡσυχάσαμεν εἰπόντες· Τοῦ κυρίου τὸ θέλημα γινέσθω. <span style=
  "color:#b00e23">(15)</span> Μετὰ δὲ τὰς ἡμέρας ταύτας ἐπισκευασάμενοι
  ἀνεβαίνομεν εἰς Ἱεροσόλυμα· <span style="color:#b00e23">(16)</span> συνῆλθον
  δὲ καὶ τῶν μαθητῶν ἀπὸ Καισαρείας σὺν ἡμῖν, ἄγοντες παρʼ ᾧ ξενισθῶμεν Μνάσωνί
  τινι Κυπρίῳ, ἀρχαίῳ μαθητῇ. <span style="color:#b00e23">(17)</span> Γενομένων
  δὲ ἡμῶν εἰς Ἱεροσόλυμα ἀσμένως ἀπεδέξαντο ἡμᾶς οἱ ἀδελφοί. <span style=
  "color:#b00e23">(18)</span> τῇ δὲ ἐπιούσῃ εἰσῄει ὁ Παῦλος σὺν ἡμῖν πρὸς
  Ἰάκωβον, πάντες τε παρεγένοντο οἱ πρεσβύτεροι. <span style=
  "color:#b00e23">(19)</span> καὶ ἀσπασάμενος αὐτοὺς ἐξηγεῖτο καθʼ ἓν ἕκαστον
  ὧν ἐποίησεν ὁ θεὸς ἐν τοῖς ἔθνεσιν διὰ τῆς διακονίας αὐτοῦ. <span style=
  "color:#b00e23">(20)</span> οἱ δὲ ἀκούσαντες ἐδόξαζον τὸν θεόν, εἶπόν τε
  αὐτῷ· Θεωρεῖς, ἀδελφέ, πόσαι μυριάδες εἰσὶν ἐν τοῖς Ἰουδαίοις τῶν
  πεπιστευκότων, καὶ πάντες ζηλωταὶ τοῦ νόμου ὑπάρχουσιν· <span style=
  "color:#b00e23">(21)</span> κατηχήθησαν δὲ περὶ σοῦ ὅτι ἀποστασίαν διδάσκεις
  ἀπὸ Μωϋσέως τοὺς κατὰ τὰ ἔθνη πάντας Ἰουδαίους, λέγων μὴ περιτέμνειν αὐτοὺς
  τὰ τέκνα μηδὲ τοῖς ἔθεσιν περιπατεῖν. <span style="color:#b00e23">(22)</span>
  τί οὖν ἐστιν; πάντως ἀκούσονται ὅτι ἐλήλυθας. <span style=
  "color:#b00e23">(23)</span> τοῦτο οὖν ποίησον ὅ σοι λέγομεν· εἰσὶν ἡμῖν
  ἄνδρες τέσσαρες εὐχὴν ἔχοντες ἀφʼ ἑαυτῶν. <span style=
  "color:#b00e23">(24)</span> τούτους παραλαβὼν ἁγνίσθητι σὺν αὐτοῖς καὶ
  δαπάνησον ἐπʼ αὐτοῖς ἵνα ξυρήσονται τὴν κεφαλήν, καὶ γνώσονται πάντες ὅτι ὧν
  κατήχηνται περὶ σοῦ οὐδέν ἐστιν, ἀλλὰ στοιχεῖς καὶ αὐτὸς φυλάσσων τὸν νόμον.
  <span style="color:#b00e23">(25)</span> περὶ δὲ τῶν πεπιστευκότων ἐθνῶν ἡμεῖς
  ἀπεστείλαμεν κρίναντες φυλάσσεσθαι αὐτοὺς τό τε εἰδωλόθυτον καὶ αἷμα καὶ
  πνικτὸν καὶ πορνείαν. <span style="color:#b00e23">(26)</span> τότε ὁ Παῦλος
  παραλαβὼν τοὺς ἄνδρας τῇ ἐχομένῃ ἡμέρᾳ σὺν αὐτοῖς ἁγνισθεὶς εἰσῄει εἰς τὸ
  ἱερόν, διαγγέλλων τὴν ἐκπλήρωσιν τῶν ἡμερῶν τοῦ ἁγνισμοῦ ἕως οὗ προσηνέχθη
  ὑπὲρ ἑνὸς ἑκάστου αὐτῶν ἡ προσφορά. <span style="color:#b00e23">(27)</span>
  Ὡς δὲ ἔμελλον αἱ ἑπτὰ ἡμέραι συντελεῖσθαι, οἱ ἀπὸ τῆς Ἀσίας Ἰουδαῖοι
  θεασάμενοι αὐτὸν ἐν τῷ ἱερῷ συνέχεον πάντα τὸν ὄχλον καὶ ἐπέβαλον ἐπʼ αὐτὸν
  τὰς χεῖρας, <span style="color:#b00e23">(28)</span> κράζοντες· Ἄνδρες
  Ἰσραηλῖται, βοηθεῖτε· οὗτός ἐστιν ὁ ἄνθρωπος ὁ κατὰ τοῦ λαοῦ καὶ τοῦ νόμου
  καὶ τοῦ τόπου τούτου πάντας πανταχῇ διδάσκων, ἔτι τε καὶ Ἕλληνας εἰσήγαγεν
  εἰς τὸ ἱερὸν καὶ κεκοίνωκεν τὸν ἅγιον τόπον τοῦτον. <span style=
  "color:#b00e23">(29)</span> ἦσαν γὰρ προεωρακότες Τρόφιμον τὸν Ἐφέσιον ἐν τῇ
  πόλει σὺν αὐτῷ, ὃν ἐνόμιζον ὅτι εἰς τὸ ἱερὸν εἰσήγαγεν ὁ Παῦλος. <span style=
  "color:#b00e23">(30)</span> ἐκινήθη τε ἡ πόλις ὅλη καὶ ἐγένετο συνδρομὴ τοῦ
  λαοῦ, καὶ ἐπιλαβόμενοι τοῦ Παύλου εἷλκον αὐτὸν ἔξω τοῦ ἱεροῦ, καὶ εὐθέως
  ἐκλείσθησαν αἱ θύραι. <span style="color:#b00e23">(31)</span> ζητούντων τε
  αὐτὸν ἀποκτεῖναι ἀνέβη φάσις τῷ χιλιάρχῳ τῆς σπείρης ὅτι ὅλη συγχύννεται
  Ἰερουσαλήμ, <span style="color:#b00e23">(32)</span> ὃς ἐξαυτῆς παραλαβὼν
  στρατιώτας καὶ ἑκατοντάρχας κατέδραμεν ἐπʼ αὐτούς, οἱ δὲ ἰδόντες τὸν
  χιλίαρχον καὶ τοὺς στρατιώτας ἐπαύσαντο τύπτοντες τὸν Παῦλον. <span style=
  "color:#b00e23">(33)</span> τότε ἐγγίσας ὁ χιλίαρχος ἐπελάβετο αὐτοῦ καὶ
  ἐκέλευσε δεθῆναι ἁλύσεσι δυσί, καὶ ἐπυνθάνετο τίς εἴη καὶ τί ἐστιν πεποιηκώς.
  <span style="color:#b00e23">(34)</span> ἄλλοι δὲ ἄλλο τι ἐπεφώνουν ἐν τῷ
  ὄχλῳ· μὴ δυναμένου δὲ αὐτοῦ γνῶναι τὸ ἀσφαλὲς διὰ τὸν θόρυβον ἐκέλευσεν
  ἄγεσθαι αὐτὸν εἰς τὴν παρεμβολήν. <span style="color:#b00e23">(35)</span> ὅτε
  δὲ ἐγένετο ἐπὶ τοὺς ἀναβαθμούς, συνέβη βαστάζεσθαι αὐτὸν ὑπὸ τῶν στρατιωτῶν
  διὰ τὴν βίαν τοῦ ὄχλου, <span style="color:#b00e23">(36)</span> ἠκολούθει γὰρ
  τὸ πλῆθος τοῦ λαοῦ κράζοντες· Αἶρε αὐτόν. <span style=
  "color:#b00e23">(37)</span> Μέλλων τε εἰσάγεσθαι εἰς τὴν παρεμβολὴν ὁ Παῦλος
  λέγει τῷ χιλιάρχῳ· Εἰ ἔξεστίν μοι εἰπεῖν τι πρὸς σέ; ὁ δὲ ἔφη· Ἑλληνιστὶ
  γινώσκεις; <span style="color:#b00e23">(38)</span> οὐκ ἄρα σὺ εἶ ὁ Αἰγύπτιος
  ὁ πρὸ τούτων τῶν ἡμερῶν ἀναστατώσας καὶ ἐξαγαγὼν εἰς τὴν ἔρημον τοὺς
  τετρακισχιλίους ἄνδρας τῶν σικαρίων; <span style="color:#b00e23">(39)</span>
  εἶπεν δὲ ὁ Παῦλος· Ἐγὼ ἄνθρωπος μέν εἰμι Ἰουδαῖος, Ταρσεὺς τῆς Κιλικίας, οὐκ
  ἀσήμου πόλεως πολίτης· δέομαι δέ σου, ἐπίτρεψόν μοι λαλῆσαι πρὸς τὸν λαόν.
  <span style="color:#b00e23">(40)</span> ἐπιτρέψαντος δὲ αὐτοῦ ὁ Παῦλος ἑστὼς
  ἐπὶ τῶν ἀναβαθμῶν κατέσεισε τῇ χειρὶ τῷ λαῷ, πολλῆς δὲ σιγῆς γενομένης
  προσεφώνησεν τῇ Ἑβραΐδι διαλέκτῳ λέγων
  <h3 id="acts_of_the_apostles22">22</h3><span style="color:#b00e23">(1)</span>
  Ἄνδρες ἀδελφοὶ καὶ πατέρες, ἀκούσατέ μου τῆς πρὸς ὑμᾶς νυνὶ ἀπολογίας.
  <span style="color:#b00e23">(2)</span> Ἀκούσαντες δὲ ὅτι τῇ Ἑβραΐδι διαλέκτῳ
  προσεφώνει αὐτοῖς μᾶλλον παρέσχον ἡσυχίαν. καὶ φησίν· <span style=
  "color:#b00e23">(3)</span> Ἐγώ εἰμι ἀνὴρ Ἰουδαῖος, γεγεννημένος ἐν Ταρσῷ τῆς
  Κιλικίας, ἀνατεθραμμένος δὲ ἐν τῇ πόλει ταύτῃ παρὰ τοὺς πόδας Γαμαλιήλ,
  πεπαιδευμένος κατὰ ἀκρίβειαν τοῦ πατρῴου νόμου, ζηλωτὴς ὑπάρχων τοῦ θεοῦ
  καθὼς πάντες ὑμεῖς ἐστε σήμερον, <span style="color:#b00e23">(4)</span> ὃς
  ταύτην τὴν ὁδὸν ἐδίωξα ἄχρι θανάτου, δεσμεύων καὶ παραδιδοὺς εἰς φυλακὰς
  ἄνδρας τε καὶ γυναῖκας, <span style="color:#b00e23">(5)</span> ὡς καὶ ὁ
  ἀρχιερεὺς μαρτυρεῖ μοι καὶ πᾶν τὸ πρεσβυτέριον· παρʼ ὧν καὶ ἐπιστολὰς
  δεξάμενος πρὸς τοὺς ἀδελφοὺς εἰς Δαμασκὸν ἐπορευόμην ἄξων καὶ τοὺς ἐκεῖσε
  ὄντας δεδεμένους εἰς Ἰερουσαλὴμ ἵνα τιμωρηθῶσιν. <span style=
  "color:#b00e23">(6)</span> Ἐγένετο δέ μοι πορευομένῳ καὶ ἐγγίζοντι τῇ Δαμασκῷ
  περὶ μεσημβρίαν ἐξαίφνης ἐκ τοῦ οὐρανοῦ περιαστράψαι φῶς ἱκανὸν περὶ ἐμέ,
  <span style="color:#b00e23">(7)</span> ἔπεσά τε εἰς τὸ ἔδαφος καὶ ἤκουσα
  φωνῆς λεγούσης μοι· Σαοὺλ Σαούλ, τί με διώκεις; <span style=
  "color:#b00e23">(8)</span> ἐγὼ δὲ ἀπεκρίθην· Τίς εἶ, κύριε; εἶπέν τε πρὸς
  ἐμέ· Ἐγώ εἰμι Ἰησοῦς ὁ Ναζωραῖος ὃν σὺ διώκεις. <span style=
  "color:#b00e23">(9)</span> οἱ δὲ σὺν ἐμοὶ ὄντες τὸ μὲν φῶς ἐθεάσαντο τὴν δὲ
  φωνὴν οὐκ ἤκουσαν τοῦ λαλοῦντός μοι. <span style="color:#b00e23">(10)</span>
  εἶπον δέ· Τί ποιήσω, κύριε; ὁ δὲ κύριος εἶπεν πρός με· Ἀναστὰς πορεύου εἰς
  Δαμασκόν, κἀκεῖ σοι λαληθήσεται περὶ πάντων ὧν τέτακταί σοι ποιῆσαι.
  <span style="color:#b00e23">(11)</span> ὡς δὲ οὐκ ἐνέβλεπον ἀπὸ τῆς δόξης τοῦ
  φωτὸς ἐκείνου, χειραγωγούμενος ὑπὸ τῶν συνόντων μοι ἦλθον εἰς Δαμασκόν.
  <span style="color:#b00e23">(12)</span> Ἁνανίας δέ τις ἀνὴρ εὐλαβὴς κατὰ τὸν
  νόμον μαρτυρούμενος ὑπὸ πάντων τῶν κατοικούντων Ἰουδαίων, <span style=
  "color:#b00e23">(13)</span> ἐλθὼν πρὸς ἐμὲ καὶ ἐπιστὰς εἶπέν μοι· Σαοὺλ
  ἀδελφέ, ἀνάβλεψον· κἀγὼ αὐτῇ τῇ ὥρᾳ ἀνέβλεψα εἰς αὐτόν. <span style=
  "color:#b00e23">(14)</span> ὁ δὲ εἶπεν· Ὁ θεὸς τῶν πατέρων ἡμῶν προεχειρίσατό
  σε γνῶναι τὸ θέλημα αὐτοῦ καὶ ἰδεῖν τὸν δίκαιον καὶ ἀκοῦσαι φωνὴν ἐκ τοῦ
  στόματος αὐτοῦ, <span style="color:#b00e23">(15)</span> ὅτι ἔσῃ μάρτυς αὐτῷ
  πρὸς πάντας ἀνθρώπους ὧν ἑώρακας καὶ ἤκουσας. <span style=
  "color:#b00e23">(16)</span> καὶ νῦν τί μέλλεις; ἀναστὰς βάπτισαι καὶ
  ἀπόλουσαι τὰς ἁμαρτίας σου ἐπικαλεσάμενος τὸ ὄνομα αὐτοῦ. <span style=
  "color:#b00e23">(17)</span> Ἐγένετο δέ μοι ὑποστρέψαντι εἰς Ἰερουσαλὴμ καὶ
  προσευχομένου μου ἐν τῷ ἱερῷ γενέσθαι με ἐν ἐκστάσει <span style=
  "color:#b00e23">(18)</span> καὶ ἰδεῖν αὐτὸν λέγοντά μοι· Σπεῦσον καὶ ἔξελθε
  ἐν τάχει ἐξ Ἰερουσαλήμ, διότι οὐ παραδέξονταί σου μαρτυρίαν περὶ ἐμοῦ.
  <span style="color:#b00e23">(19)</span> κἀγὼ εἶπον· Κύριε, αὐτοὶ ἐπίστανται
  ὅτι ἐγὼ ἤμην φυλακίζων καὶ δέρων κατὰ τὰς συναγωγὰς τοὺς πιστεύοντας ἐπὶ σέ·
  <span style="color:#b00e23">(20)</span> καὶ ὅτε ἐξεχύννετο τὸ αἷμα Στεφάνου
  τοῦ μάρτυρός σου, καὶ αὐτὸς ἤμην ἐφεστὼς καὶ συνευδοκῶν καὶ φυλάσσων τὰ
  ἱμάτια τῶν ἀναιρούντων αὐτόν. <span style="color:#b00e23">(21)</span> καὶ
  εἶπεν πρός με· Πορεύου, ὅτι ἐγὼ εἰς ἔθνη μακρὰν ἐξαποστελῶ σε. <span style=
  "color:#b00e23">(22)</span> Ἤκουον δὲ αὐτοῦ ἄχρι τούτου τοῦ λόγου καὶ ἐπῆραν
  τὴν φωνὴν αὐτῶν λέγοντες· Αἶρε ἀπὸ τῆς γῆς τὸν τοιοῦτον, οὐ γὰρ καθῆκεν αὐτὸν
  ζῆν. <span style="color:#b00e23">(23)</span> κραυγαζόντων τε αὐτῶν καὶ
  ῥιπτούντων τὰ ἱμάτια καὶ κονιορτὸν βαλλόντων εἰς τὸν ἀέρα, <span style=
  "color:#b00e23">(24)</span> ἐκέλευσεν ὁ χιλίαρχος εἰσάγεσθαι αὐτὸν εἰς τὴν
  παρεμβολήν, εἴπας μάστιξιν ἀνετάζεσθαι αὐτὸν ἵνα ἐπιγνῷ διʼ ἣν αἰτίαν οὕτως
  ἐπεφώνουν αὐτῷ. <span style="color:#b00e23">(25)</span> ὡς δὲ προέτειναν
  αὐτὸν τοῖς ἱμᾶσιν εἶπεν πρὸς τὸν ἑστῶτα ἑκατόνταρχον ὁ Παῦλος· Εἰ ἄνθρωπον
  Ῥωμαῖον καὶ ἀκατάκριτον ἔξεστιν ὑμῖν μαστίζειν; <span style=
  "color:#b00e23">(26)</span> ἀκούσας δὲ ὁ ἑκατοντάρχης προσελθὼν τῷ χιλιάρχῳ
  ἀπήγγειλεν λέγων· Τί μέλλεις ποιεῖν; ὁ γὰρ ἄνθρωπος οὗτος Ῥωμαῖός ἐστιν.
  <span style="color:#b00e23">(27)</span> προσελθὼν δὲ ὁ χιλίαρχος εἶπεν αὐτῷ·
  Λέγε μοι, σὺ Ῥωμαῖος εἶ; ὁ δὲ ἔφη· Ναί. <span style=
  "color:#b00e23">(28)</span> ἀπεκρίθη δὲ ὁ χιλίαρχος· Ἐγὼ πολλοῦ κεφαλαίου τὴν
  πολιτείαν ταύτην ἐκτησάμην. ὁ δὲ Παῦλος ἔφη· Ἐγὼ δὲ καὶ γεγέννημαι.
  <span style="color:#b00e23">(29)</span> εὐθέως οὖν ἀπέστησαν ἀπʼ αὐτοῦ οἱ
  μέλλοντες αὐτὸν ἀνετάζειν· καὶ ὁ χιλίαρχος δὲ ἐφοβήθη ἐπιγνοὺς ὅτι Ῥωμαῖός
  ἐστιν καὶ ὅτι αὐτὸν ἦν δεδεκώς. <span style="color:#b00e23">(30)</span> Τῇ δὲ
  ἐπαύριον βουλόμενος γνῶναι τὸ ἀσφαλὲς τὸ τί κατηγορεῖται ὑπὸ τῶν Ἰουδαίων
  ἔλυσεν αὐτόν, καὶ ἐκέλευσεν συνελθεῖν τοὺς ἀρχιερεῖς καὶ πᾶν τὸ συνέδριον,
  καὶ καταγαγὼν τὸν Παῦλον ἔστησεν εἰς αὐτούς.
  <h3 id="acts_of_the_apostles23">23</h3><span style="color:#b00e23">(1)</span>
  ἀτενίσας δὲ ὁ Παῦλος τῷ συνεδρίῳ εἶπεν· Ἄνδρες ἀδελφοί, ἐγὼ πάσῃ συνειδήσει
  ἀγαθῇ πεπολίτευμαι τῷ θεῷ ἄχρι ταύτης τῆς ἡμέρας. <span style=
  "color:#b00e23">(2)</span> ὁ δὲ ἀρχιερεὺς Ἁνανίας ἐπέταξεν τοῖς παρεστῶσιν
  αὐτῷ τύπτειν αὐτοῦ τὸ στόμα. <span style="color:#b00e23">(3)</span> τότε ὁ
  Παῦλος πρὸς αὐτὸν εἶπεν· Τύπτειν σε μέλλει ὁ θεός, τοῖχε κεκονιαμένε· καὶ σὺ
  κάθῃ κρίνων με κατὰ τὸν νόμον, καὶ παρανομῶν κελεύεις με τύπτεσθαι;
  <span style="color:#b00e23">(4)</span> οἱ δὲ παρεστῶτες εἶπαν· Τὸν ἀρχιερέα
  τοῦ θεοῦ λοιδορεῖς; <span style="color:#b00e23">(5)</span> ἔφη τε ὁ Παῦλος·
  Οὐκ ᾔδειν, ἀδελφοί, ὅτι ἐστὶν ἀρχιερεύς· γέγραπται γὰρ ὅτι Ἄρχοντα τοῦ λαοῦ
  σου οὐκ ἐρεῖς κακῶς. <span style="color:#b00e23">(6)</span> Γνοὺς δὲ ὁ Παῦλος
  ὅτι τὸ ἓν μέρος ἐστὶν Σαδδουκαίων τὸ δὲ ἕτερον Φαρισαίων ἔκραζεν ἐν τῷ
  συνεδρίῳ· Ἄνδρες ἀδελφοί, ἐγὼ Φαρισαῖός εἰμι, υἱὸς Φαρισαίων· περὶ ἐλπίδος
  καὶ ἀναστάσεως νεκρῶν ἐγὼ κρίνομαι. <span style="color:#b00e23">(7)</span>
  τοῦτο δὲ αὐτοῦ λαλοῦντος ἐγένετο στάσις τῶν Φαρισαίων καὶ Σαδδουκαίων, καὶ
  ἐσχίσθη τὸ πλῆθος. <span style="color:#b00e23">(8)</span> Σαδδουκαῖοι μὲν γὰρ
  λέγουσιν μὴ εἶναι ἀνάστασιν μήτε ἄγγελον μήτε πνεῦμα, Φαρισαῖοι δὲ
  ὁμολογοῦσιν τὰ ἀμφότερα. <span style="color:#b00e23">(9)</span> ἐγένετο δὲ
  κραυγὴ μεγάλη, καὶ ἀναστάντες τινὲς τῶν γραμματέων τοῦ μέρους τῶν Φαρισαίων
  διεμάχοντο λέγοντες· Οὐδὲν κακὸν εὑρίσκομεν ἐν τῷ ἀνθρώπῳ τούτῳ· εἰ δὲ πνεῦμα
  ἐλάλησεν αὐτῷ ἢ ἄγγελος— <span style="color:#b00e23">(10)</span> πολλῆς δὲ
  γινομένης στάσεως φοβηθεὶς ὁ χιλίαρχος μὴ διασπασθῇ ὁ Παῦλος ὑπʼ αὐτῶν
  ἐκέλευσεν τὸ στράτευμα καταβὰν ἁρπάσαι αὐτὸν ἐκ μέσου αὐτῶν, ἄγειν τε εἰς τὴν
  παρεμβολήν. <span style="color:#b00e23">(11)</span> Τῇ δὲ ἐπιούσῃ νυκτὶ
  ἐπιστὰς αὐτῷ ὁ κύριος εἶπεν· Θάρσει, ὡς γὰρ διεμαρτύρω τὰ περὶ ἐμοῦ εἰς
  Ἰερουσαλὴμ οὕτω σε δεῖ καὶ εἰς Ῥώμην μαρτυρῆσαι. <span style=
  "color:#b00e23">(12)</span> Γενομένης δὲ ἡμέρας ποιήσαντες συστροφὴν οἱ
  Ἰουδαῖοι ἀνεθεμάτισαν ἑαυτοὺς λέγοντες μήτε φαγεῖν μήτε πιεῖν ἕως οὗ
  ἀποκτείνωσιν τὸν Παῦλον. <span style="color:#b00e23">(13)</span> ἦσαν δὲ
  πλείους τεσσεράκοντα οἱ ταύτην τὴν συνωμοσίαν ποιησάμενοι· <span style=
  "color:#b00e23">(14)</span> οἵτινες προσελθόντες τοῖς ἀρχιερεῦσιν καὶ τοῖς
  πρεσβυτέροις εἶπαν· Ἀναθέματι ἀνεθεματίσαμεν ἑαυτοὺς μηδενὸς γεύσασθαι ἕως οὗ
  ἀποκτείνωμεν τὸν Παῦλον. <span style="color:#b00e23">(15)</span> νῦν οὖν
  ὑμεῖς ἐμφανίσατε τῷ χιλιάρχῳ σὺν τῷ συνεδρίῳ ὅπως καταγάγῃ αὐτὸν εἰς ὑμᾶς ὡς
  μέλλοντας διαγινώσκειν ἀκριβέστερον τὰ περὶ αὐτοῦ· ἡμεῖς δὲ πρὸ τοῦ ἐγγίσαι
  αὐτὸν ἕτοιμοί ἐσμεν τοῦ ἀνελεῖν αὐτόν. <span style=
  "color:#b00e23">(16)</span> Ἀκούσας δὲ ὁ υἱὸς τῆς ἀδελφῆς Παύλου τὴν ἐνέδραν
  παραγενόμενος καὶ εἰσελθὼν εἰς τὴν παρεμβολὴν ἀπήγγειλεν τῷ Παύλῳ.
  <span style="color:#b00e23">(17)</span> προσκαλεσάμενος δὲ ὁ Παῦλος ἕνα τῶν
  ἑκατονταρχῶν ἔφη· Τὸν νεανίαν τοῦτον ἄπαγε πρὸς τὸν χιλίαρχον, ἔχει γὰρ
  ἀπαγγεῖλαί τι αὐτῷ. <span style="color:#b00e23">(18)</span> ὁ μὲν οὖν
  παραλαβὼν αὐτὸν ἤγαγεν πρὸς τὸν χιλίαρχον καὶ φησίν· Ὁ δέσμιος Παῦλος
  προσκαλεσάμενός με ἠρώτησεν τοῦτον τὸν νεανίαν ἀγαγεῖν πρὸς σέ, ἔχοντά τι
  λαλῆσαί σοι. <span style="color:#b00e23">(19)</span> ἐπιλαβόμενος δὲ τῆς
  χειρὸς αὐτοῦ ὁ χιλίαρχος καὶ ἀναχωρήσας κατʼ ἰδίαν ἐπυνθάνετο· Τί ἐστιν ὃ
  ἔχεις ἀπαγγεῖλαί μοι; <span style="color:#b00e23">(20)</span> εἶπεν δὲ ὅτι Οἱ
  Ἰουδαῖοι συνέθεντο τοῦ ἐρωτῆσαί σε ὅπως αὔριον τὸν Παῦλον καταγάγῃς εἰς τὸ
  συνέδριον ὡς μέλλον τι ἀκριβέστερον πυνθάνεσθαι περὶ αὐτοῦ· <span style=
  "color:#b00e23">(21)</span> σὺ οὖν μὴ πεισθῇς αὐτοῖς, ἐνεδρεύουσιν γὰρ αὐτὸν
  ἐξ αὐτῶν ἄνδρες πλείους τεσσεράκοντα, οἵτινες ἀνεθεμάτισαν ἑαυτοὺς μήτε
  φαγεῖν μήτε πιεῖν ἕως οὗ ἀνέλωσιν αὐτόν, καὶ νῦν εἰσιν ἕτοιμοι προσδεχόμενοι
  τὴν ἀπὸ σοῦ ἐπαγγελίαν. <span style="color:#b00e23">(22)</span> ὁ μὲν οὖν
  χιλίαρχος ἀπέλυσε τὸν νεανίσκον παραγγείλας μηδενὶ ἐκλαλῆσαι ὅτι ταῦτα
  ἐνεφάνισας πρὸς ἐμέ. <span style="color:#b00e23">(23)</span> Καὶ
  προσκαλεσάμενός τινας δύο τῶν ἑκατονταρχῶν εἶπεν· Ἑτοιμάσατε στρατιώτας
  διακοσίους ὅπως πορευθῶσιν ἕως Καισαρείας, καὶ ἱππεῖς ἑβδομήκοντα καὶ
  δεξιολάβους διακοσίους, ἀπὸ τρίτης ὥρας τῆς νυκτός, <span style=
  "color:#b00e23">(24)</span> κτήνη τε παραστῆσαι ἵνα ἐπιβιβάσαντες τὸν Παῦλον
  διασώσωσι πρὸς Φήλικα τὸν ἡγεμόνα, <span style="color:#b00e23">(25)</span>
  γράψας ἐπιστολὴν ἔχουσαν τὸν τύπον τοῦτον· <span style=
  "color:#b00e23">(26)</span> Κλαύδιος Λυσίας τῷ κρατίστῳ ἡγεμόνι Φήλικι
  χαίρειν. <span style="color:#b00e23">(27)</span> τὸν ἄνδρα τοῦτον
  συλλημφθέντα ὑπὸ τῶν Ἰουδαίων καὶ μέλλοντα ἀναιρεῖσθαι ὑπʼ αὐτῶν ἐπιστὰς σὺν
  τῷ στρατεύματι ἐξειλάμην, μαθὼν ὅτι Ῥωμαῖός ἐστιν, <span style=
  "color:#b00e23">(28)</span> βουλόμενός τε ἐπιγνῶναι τὴν αἰτίαν διʼ ἣν
  ἐνεκάλουν αὐτῷ, κατήγαγον εἰς τὸ συνέδριον αὐτῶν. <span style=
  "color:#b00e23">(29)</span> ὃν εὗρον ἐγκαλούμενον περὶ ζητημάτων τοῦ νόμου
  αὐτῶν, μηδὲν δὲ ἄξιον θανάτου ἢ δεσμῶν ἔχοντα ἔγκλημα. <span style=
  "color:#b00e23">(30)</span> μηνυθείσης δέ μοι ἐπιβουλῆς εἰς τὸν ἄνδρα ἔσεσθαι
  ἐξαυτῆς ἔπεμψα πρὸς σέ, παραγγείλας καὶ τοῖς κατηγόροις λέγειν πρὸς αὐτὸν ἐπὶ
  σοῦ. <span style="color:#b00e23">(31)</span> Οἱ μὲν οὖν στρατιῶται κατὰ τὸ
  διατεταγμένον αὐτοῖς ἀναλαβόντες τὸν Παῦλον ἤγαγον διὰ νυκτὸς εἰς τὴν
  Ἀντιπατρίδα· <span style="color:#b00e23">(32)</span> τῇ δὲ ἐπαύριον ἐάσαντες
  τοὺς ἱππεῖς ἀπέρχεσθαι σὺν αὐτῷ ὑπέστρεψαν εἰς τὴν παρεμβολήν· <span style=
  "color:#b00e23">(33)</span> οἵτινες εἰσελθόντες εἰς τὴν Καισάρειαν καὶ
  ἀναδόντες τὴν ἐπιστολὴν τῷ ἡγεμόνι παρέστησαν καὶ τὸν Παῦλον αὐτῷ.
  <span style="color:#b00e23">(34)</span> ἀναγνοὺς δὲ καὶ ἐπερωτήσας ἐκ ποίας
  ἐπαρχείας ἐστὶν καὶ πυθόμενος ὅτι ἀπὸ Κιλικίας, <span style=
  "color:#b00e23">(35)</span> Διακούσομαί σου, ἔφη, ὅταν καὶ οἱ κατήγοροί σου
  παραγένωνται· κελεύσας ἐν τῷ πραιτωρίῳ τοῦ Ἡρῴδου φυλάσσεσθαι αὐτόν.
  <h3 id="acts_of_the_apostles24">24</h3><span style="color:#b00e23">(1)</span>
  Μετὰ δὲ πέντε ἡμέρας κατέβη ὁ ἀρχιερεὺς Ἁνανίας μετὰ πρεσβυτέρων τινῶν καὶ
  ῥήτορος Τερτύλλου τινός, οἵτινες ἐνεφάνισαν τῷ ἡγεμόνι κατὰ τοῦ Παύλου.
  <span style="color:#b00e23">(2)</span> κληθέντος δὲ αὐτοῦ ἤρξατο κατηγορεῖν ὁ
  Τέρτυλλος λέγων· Πολλῆς εἰρήνης τυγχάνοντες διὰ σοῦ καὶ διορθωμάτων γινομένων
  τῷ ἔθνει τούτῳ διὰ τῆς σῆς προνοίας <span style="color:#b00e23">(3)</span>
  πάντῃ τε καὶ πανταχοῦ ἀποδεχόμεθα, κράτιστε Φῆλιξ, μετὰ πάσης εὐχαριστίας.
  <span style="color:#b00e23">(4)</span> ἵνα δὲ μὴ ἐπὶ πλεῖόν σε ἐγκόπτω,
  παρακαλῶ ἀκοῦσαί σε ἡμῶν συντόμως τῇ σῇ ἐπιεικείᾳ. <span style=
  "color:#b00e23">(5)</span> εὑρόντες γὰρ τὸν ἄνδρα τοῦτον λοιμὸν καὶ κινοῦντα
  στάσεις πᾶσι τοῖς Ἰουδαίοις τοῖς κατὰ τὴν οἰκουμένην πρωτοστάτην τε τῆς τῶν
  Ναζωραίων αἱρέσεως, <span style="color:#b00e23">(6)</span> ὃς καὶ τὸ ἱερὸν
  ἐπείρασεν βεβηλῶσαι, ὃν καὶ ἐκρατήσαμεν, <span style=
  "color:#b00e23">(7)</span> <span style="color:#b00e23">(8)</span> παρʼ οὗ
  δυνήσῃ αὐτὸς ἀνακρίνας περὶ πάντων τούτων ἐπιγνῶναι ὧν ἡμεῖς κατηγοροῦμεν
  αὐτοῦ. <span style="color:#b00e23">(9)</span> συνεπέθεντο δὲ καὶ οἱ Ἰουδαῖοι
  φάσκοντες ταῦτα οὕτως ἔχειν. <span style="color:#b00e23">(10)</span> Ἀπεκρίθη
  τε ὁ Παῦλος νεύσαντος αὐτῷ τοῦ ἡγεμόνος λέγειν· Ἐκ πολλῶν ἐτῶν ὄντα σε κριτὴν
  τῷ ἔθνει τούτῳ ἐπιστάμενος εὐθύμως τὰ περὶ ἐμαυτοῦ ἀπολογοῦμαι, <span style=
  "color:#b00e23">(11)</span> δυναμένου σου ἐπιγνῶναι, ὅτι οὐ πλείους εἰσίν μοι
  ἡμέραι δώδεκα ἀφʼ ἧς ἀνέβην προσκυνήσων εἰς Ἰερουσαλήμ, <span style=
  "color:#b00e23">(12)</span> καὶ οὔτε ἐν τῷ ἱερῷ εὗρόν με πρός τινα
  διαλεγόμενον ἢ ἐπίστασιν ποιοῦντα ὄχλου οὔτε ἐν ταῖς συναγωγαῖς οὔτε κατὰ τὴν
  πόλιν, <span style="color:#b00e23">(13)</span> οὐδὲ παραστῆσαι δύνανταί σοι
  περὶ ὧν νυνὶ κατηγοροῦσίν μου. <span style="color:#b00e23">(14)</span>
  ὁμολογῶ δὲ τοῦτό σοι ὅτι κατὰ τὴν ὁδὸν ἣν λέγουσιν αἵρεσιν οὕτως λατρεύω τῷ
  πατρῴῳ θεῷ, πιστεύων πᾶσι τοῖς κατὰ τὸν νόμον καὶ τοῖς ἐν τοῖς προφήταις
  γεγραμμένοις, <span style="color:#b00e23">(15)</span> ἐλπίδα ἔχων εἰς τὸν
  θεόν, ἣν καὶ αὐτοὶ οὗτοι προσδέχονται, ἀνάστασιν μέλλειν ἔσεσθαι δικαίων τε
  καὶ ἀδίκων· <span style="color:#b00e23">(16)</span> ἐν τούτῳ καὶ αὐτὸς ἀσκῶ
  ἀπρόσκοπον συνείδησιν ἔχειν πρὸς τὸν θεὸν καὶ τοὺς ἀνθρώπους διὰ παντός.
  <span style="color:#b00e23">(17)</span> διʼ ἐτῶν δὲ πλειόνων ἐλεημοσύνας
  ποιήσων εἰς τὸ ἔθνος μου παρεγενόμην καὶ προσφοράς, <span style=
  "color:#b00e23">(18)</span> ἐν αἷς εὗρόν με ἡγνισμένον ἐν τῷ ἱερῷ, οὐ μετὰ
  ὄχλου οὐδὲ μετὰ θορύβου, <span style="color:#b00e23">(19)</span> τινὲς δὲ ἀπὸ
  τῆς Ἀσίας Ἰουδαῖοι, οὓς ἔδει ἐπὶ σοῦ παρεῖναι καὶ κατηγορεῖν εἴ τι ἔχοιεν
  πρὸς ἐμέ, <span style="color:#b00e23">(20)</span> ἢ αὐτοὶ οὗτοι εἰπάτωσαν τί
  εὗρον ἀδίκημα στάντος μου ἐπὶ τοῦ συνεδρίου <span style=
  "color:#b00e23">(21)</span> ἢ περὶ μιᾶς ταύτης φωνῆς ἧς ἐκέκραξα ἐν αὐτοῖς
  ἑστὼς ὅτι Περὶ ἀναστάσεως νεκρῶν ἐγὼ κρίνομαι σήμερον ἐφʼ ὑμῶν. <span style=
  "color:#b00e23">(22)</span> Ἀνεβάλετο δὲ αὐτοὺς ὁ Φῆλιξ, ἀκριβέστερον εἰδὼς
  τὰ περὶ τῆς ὁδοῦ, εἴπας· Ὅταν Λυσίας ὁ χιλίαρχος καταβῇ διαγνώσομαι τὰ καθʼ
  ὑμᾶς· <span style="color:#b00e23">(23)</span> διαταξάμενος τῷ ἑκατοντάρχῃ
  τηρεῖσθαι αὐτὸν ἔχειν τε ἄνεσιν καὶ μηδένα κωλύειν τῶν ἰδίων αὐτοῦ ὑπηρετεῖν
  αὐτῷ. <span style="color:#b00e23">(24)</span> Μετὰ δὲ ἡμέρας τινὰς
  παραγενόμενος ὁ Φῆλιξ σὺν Δρουσίλλῃ τῇ ἰδίᾳ γυναικὶ οὔσῃ Ἰουδαίᾳ μετεπέμψατο
  τὸν Παῦλον καὶ ἤκουσεν αὐτοῦ περὶ τῆς εἰς Χριστὸν Ἰησοῦν πίστεως.
  <span style="color:#b00e23">(25)</span> διαλεγομένου δὲ αὐτοῦ περὶ
  δικαιοσύνης καὶ ἐγκρατείας καὶ τοῦ κρίματος τοῦ μέλλοντος ἔμφοβος γενόμενος ὁ
  Φῆλιξ ἀπεκρίθη· Τὸ νῦν ἔχον πορεύου, καιρὸν δὲ μεταλαβὼν μετακαλέσομαί σε·
  <span style="color:#b00e23">(26)</span> ἅμα καὶ ἐλπίζων ὅτι χρήματα δοθήσεται
  αὐτῷ ὑπὸ τοῦ Παύλου· διὸ καὶ πυκνότερον αὐτὸν μεταπεμπόμενος ὡμίλει αὐτῷ.
  <span style="color:#b00e23">(27)</span> Διετίας δὲ πληρωθείσης ἔλαβεν
  διάδοχον ὁ Φῆλιξ Πόρκιον Φῆστον· θέλων τε χάριτα καταθέσθαι τοῖς Ἰουδαίοις ὁ
  Φῆλιξ κατέλιπε τὸν Παῦλον δεδεμένον.
  <h3 id="acts_of_the_apostles25">25</h3><span style="color:#b00e23">(1)</span>
  Φῆστος οὖν ἐπιβὰς τῇ ἐπαρχείᾳ μετὰ τρεῖς ἡμέρας ἀνέβη εἰς Ἱεροσόλυμα ἀπὸ
  Καισαρείας, <span style="color:#b00e23">(2)</span> ἐνεφάνισάν τε αὐτῷ οἱ
  ἀρχιερεῖς καὶ οἱ πρῶτοι τῶν Ἰουδαίων κατὰ τοῦ Παύλου, καὶ παρεκάλουν αὐτὸν
  <span style="color:#b00e23">(3)</span> αἰτούμενοι χάριν κατʼ αὐτοῦ ὅπως
  μεταπέμψηται αὐτὸν εἰς Ἰερουσαλήμ, ἐνέδραν ποιοῦντες ἀνελεῖν αὐτὸν κατὰ τὴν
  ὁδόν. <span style="color:#b00e23">(4)</span> ὁ μὲν οὖν Φῆστος ἀπεκρίθη
  τηρεῖσθαι τὸν Παῦλον εἰς Καισάρειαν, ἑαυτὸν δὲ μέλλειν ἐν τάχει ἐκπορεύεσθαι·
  <span style="color:#b00e23">(5)</span> Οἱ οὖν ἐν ὑμῖν, φησίν, δυνατοὶ
  συγκαταβάντες εἴ τί ἐστιν ἐν τῷ ἀνδρὶ ἄτοπον κατηγορείτωσαν αὐτοῦ.
  <span style="color:#b00e23">(6)</span> Διατρίψας δὲ ἐν αὐτοῖς ἡμέρας οὐ
  πλείους ὀκτὼ ἢ δέκα, καταβὰς εἰς Καισάρειαν, τῇ ἐπαύριον καθίσας ἐπὶ τοῦ
  βήματος ἐκέλευσεν τὸν Παῦλον ἀχθῆναι. <span style="color:#b00e23">(7)</span>
  παραγενομένου δὲ αὐτοῦ περιέστησαν αὐτὸν οἱ ἀπὸ Ἱεροσολύμων καταβεβηκότες
  Ἰουδαῖοι, πολλὰ καὶ βαρέα αἰτιώματα καταφέροντες ἃ οὐκ ἴσχυον ἀποδεῖξαι,
  <span style="color:#b00e23">(8)</span> τοῦ Παύλου ἀπολογουμένου ὅτι Οὔτε εἰς
  τὸν νόμον τῶν Ἰουδαίων οὔτε εἰς τὸ ἱερὸν οὔτε εἰς Καίσαρά τι ἥμαρτον.
  <span style="color:#b00e23">(9)</span> ὁ Φῆστος δὲ θέλων τοῖς Ἰουδαίοις χάριν
  καταθέσθαι ἀποκριθεὶς τῷ Παύλῳ εἶπεν· Θέλεις εἰς Ἱεροσόλυμα ἀναβὰς ἐκεῖ περὶ
  τούτων κριθῆναι ἐπʼ ἐμοῦ; <span style="color:#b00e23">(10)</span> εἶπεν δὲ ὁ
  Παῦλος· Ἐπὶ τοῦ βήματος Καίσαρος ἑστώς εἰμι, οὗ με δεῖ κρίνεσθαι. Ἰουδαίους
  οὐδὲν ἠδίκησα, ὡς καὶ σὺ κάλλιον ἐπιγινώσκεις. <span style=
  "color:#b00e23">(11)</span> εἰ μὲν οὖν ἀδικῶ καὶ ἄξιον θανάτου πέπραχά τι, οὐ
  παραιτοῦμαι τὸ ἀποθανεῖν· εἰ δὲ οὐδέν ἐστιν ὧν οὗτοι κατηγοροῦσίν μου, οὐδείς
  με δύναται αὐτοῖς χαρίσασθαι· Καίσαρα ἐπικαλοῦμαι. <span style=
  "color:#b00e23">(12)</span> τότε ὁ Φῆστος συλλαλήσας μετὰ τοῦ συμβουλίου
  ἀπεκρίθη· Καίσαρα ἐπικέκλησαι, ἐπὶ Καίσαρα πορεύσῃ. <span style=
  "color:#b00e23">(13)</span> Ἡμερῶν δὲ διαγενομένων τινῶν Ἀγρίππας ὁ βασιλεὺς
  καὶ Βερνίκη κατήντησαν εἰς Καισάρειαν ἀσπασάμενοι τὸν Φῆστον. <span style=
  "color:#b00e23">(14)</span> ὡς δὲ πλείους ἡμέρας διέτριβον ἐκεῖ, ὁ Φῆστος τῷ
  βασιλεῖ ἀνέθετο τὰ κατὰ τὸν Παῦλον λέγων· Ἀνήρ τίς ἐστιν καταλελειμμένος ὑπὸ
  Φήλικος δέσμιος, <span style="color:#b00e23">(15)</span> περὶ οὗ γενομένου
  μου εἰς Ἱεροσόλυμα ἐνεφάνισαν οἱ ἀρχιερεῖς καὶ οἱ πρεσβύτεροι τῶν Ἰουδαίων,
  αἰτούμενοι κατʼ αὐτοῦ καταδίκην· <span style="color:#b00e23">(16)</span> πρὸς
  οὓς ἀπεκρίθην ὅτι οὐκ ἔστιν ἔθος Ῥωμαίοις χαρίζεσθαί τινα ἄνθρωπον πρὶν ἢ ὁ
  κατηγορούμενος κατὰ πρόσωπον ἔχοι τοὺς κατηγόρους τόπον τε ἀπολογίας λάβοι
  περὶ τοῦ ἐγκλήματος. <span style="color:#b00e23">(17)</span> συνελθόντων οὖν
  ἐνθάδε ἀναβολὴν μηδεμίαν ποιησάμενος τῇ ἑξῆς καθίσας ἐπὶ τοῦ βήματος ἐκέλευσα
  ἀχθῆναι τὸν ἄνδρα· <span style="color:#b00e23">(18)</span> περὶ οὗ σταθέντες
  οἱ κατήγοροι οὐδεμίαν αἰτίαν ἔφερον ὧν ἐγὼ ὑπενόουν πονηρῶν, <span style=
  "color:#b00e23">(19)</span> ζητήματα δέ τινα περὶ τῆς ἰδίας δεισιδαιμονίας
  εἶχον πρὸς αὐτὸν καὶ περί τινος Ἰησοῦ τεθνηκότος, ὃν ἔφασκεν ὁ Παῦλος ζῆν.
  <span style="color:#b00e23">(20)</span> ἀπορούμενος δὲ ἐγὼ τὴν περὶ τούτων
  ζήτησιν ἔλεγον εἰ βούλοιτο πορεύεσθαι εἰς Ἱεροσόλυμα κἀκεῖ κρίνεσθαι περὶ
  τούτων. <span style="color:#b00e23">(21)</span> τοῦ δὲ Παύλου ἐπικαλεσαμένου
  τηρηθῆναι αὐτὸν εἰς τὴν τοῦ Σεβαστοῦ διάγνωσιν, ἐκέλευσα τηρεῖσθαι αὐτὸν ἕως
  οὗ ἀναπέμψω αὐτὸν πρὸς Καίσαρα. <span style="color:#b00e23">(22)</span>
  Ἀγρίππας δὲ πρὸς τὸν Φῆστον· Ἐβουλόμην καὶ αὐτὸς τοῦ ἀνθρώπου ἀκοῦσαι.
  Αὔριον, φησίν, ἀκούσῃ αὐτοῦ. <span style="color:#b00e23">(23)</span> Τῇ οὖν
  ἐπαύριον ἐλθόντος τοῦ Ἀγρίππα καὶ τῆς Βερνίκης μετὰ πολλῆς φαντασίας καὶ
  εἰσελθόντων εἰς τὸ ἀκροατήριον σύν τε χιλιάρχοις καὶ ἀνδράσιν τοῖς κατʼ
  ἐξοχὴν τῆς πόλεως καὶ κελεύσαντος τοῦ Φήστου ἤχθη ὁ Παῦλος. <span style=
  "color:#b00e23">(24)</span> καί φησιν ὁ Φῆστος· Ἀγρίππα βασιλεῦ καὶ πάντες οἱ
  συμπαρόντες ἡμῖν ἄνδρες, θεωρεῖτε τοῦτον περὶ οὗ ἅπαν τὸ πλῆθος τῶν Ἰουδαίων
  ἐνέτυχόν μοι ἔν τε Ἱεροσολύμοις καὶ ἐνθάδε, βοῶντες μὴ δεῖν αὐτὸν ζῆν μηκέτι.
  <span style="color:#b00e23">(25)</span> ἐγὼ δὲ κατελαβόμην μηδὲν ἄξιον αὐτὸν
  θανάτου πεπραχέναι, αὐτοῦ δὲ τούτου ἐπικαλεσαμένου τὸν Σεβαστὸν ἔκρινα
  πέμπειν. <span style="color:#b00e23">(26)</span> περὶ οὗ ἀσφαλές τι γράψαι τῷ
  κυρίῳ οὐκ ἔχω· διὸ προήγαγον αὐτὸν ἐφʼ ὑμῶν καὶ μάλιστα ἐπὶ σοῦ, βασιλεῦ
  Ἀγρίππα, ὅπως τῆς ἀνακρίσεως γενομένης σχῶ τί γράψω· <span style=
  "color:#b00e23">(27)</span> ἄλογον γάρ μοι δοκεῖ πέμποντα δέσμιον μὴ καὶ τὰς
  κατʼ αὐτοῦ αἰτίας σημᾶναι.
  <h3 id="acts_of_the_apostles26">26</h3><span style="color:#b00e23">(1)</span>
  Ἀγρίππας δὲ πρὸς τὸν Παῦλον ἔφη· Ἐπιτρέπεταί σοι ὑπὲρ σεαυτοῦ λέγειν. τότε ὁ
  Παῦλος ἐκτείνας τὴν χεῖρα ἀπελογεῖτο· <span style="color:#b00e23">(2)</span>
  Περὶ πάντων ὧν ἐγκαλοῦμαι ὑπὸ Ἰουδαίων, βασιλεῦ Ἀγρίππα, ἥγημαι ἐμαυτὸν
  μακάριον ἐπὶ σοῦ μέλλων σήμερον ἀπολογεῖσθαι, <span style=
  "color:#b00e23">(3)</span> μάλιστα γνώστην ὄντα σε πάντων τῶν κατὰ Ἰουδαίους
  ἐθῶν τε καὶ ζητημάτων· διὸ δέομαι μακροθύμως ἀκοῦσαί μου. <span style=
  "color:#b00e23">(4)</span> Τὴν μὲν οὖν βίωσίν μου τὴν ἐκ νεότητος τὴν ἀπʼ
  ἀρχῆς γενομένην ἐν τῷ ἔθνει μου ἔν τε Ἱεροσολύμοις ἴσασι πάντες Ἰουδαῖοι,
  <span style="color:#b00e23">(5)</span> προγινώσκοντές με ἄνωθεν, ἐὰν θέλωσι
  μαρτυρεῖν, ὅτι κατὰ τὴν ἀκριβεστάτην αἵρεσιν τῆς ἡμετέρας θρησκείας ἔζησα
  Φαρισαῖος. <span style="color:#b00e23">(6)</span> καὶ νῦν ἐπʼ ἐλπίδι τῆς εἰς
  τοὺς πατέρας ἡμῶν ἐπαγγελίας γενομένης ὑπὸ τοῦ θεοῦ ἕστηκα κρινόμενος,
  <span style="color:#b00e23">(7)</span> εἰς ἣν τὸ δωδεκάφυλον ἡμῶν ἐν ἐκτενείᾳ
  νύκτα καὶ ἡμέραν λατρεῦον ἐλπίζει καταντῆσαι· περὶ ἧς ἐλπίδος ἐγκαλοῦμαι ὑπὸ
  Ἰουδαίων, βασιλεῦ· <span style="color:#b00e23">(8)</span> τί ἄπιστον κρίνεται
  παρʼ ὑμῖν εἰ ὁ θεὸς νεκροὺς ἐγείρει; <span style="color:#b00e23">(9)</span>
  Ἐγὼ μὲν οὖν ἔδοξα ἐμαυτῷ πρὸς τὸ ὄνομα Ἰησοῦ τοῦ Ναζωραίου δεῖν πολλὰ ἐναντία
  πρᾶξαι· <span style="color:#b00e23">(10)</span> ὃ καὶ ἐποίησα ἐν
  Ἱεροσολύμοις, καὶ πολλούς τε τῶν ἁγίων ἐγὼ ἐν φυλακαῖς κατέκλεισα τὴν παρὰ
  τῶν ἀρχιερέων ἐξουσίαν λαβών, ἀναιρουμένων τε αὐτῶν κατήνεγκα ψῆφον,
  <span style="color:#b00e23">(11)</span> καὶ κατὰ πάσας τὰς συναγωγὰς πολλάκις
  τιμωρῶν αὐτοὺς ἠνάγκαζον βλασφημεῖν, περισσῶς τε ἐμμαινόμενος αὐτοῖς ἐδίωκον
  ἕως καὶ εἰς τὰς ἔξω πόλεις. <span style="color:#b00e23">(12)</span> Ἐν οἷς
  πορευόμενος εἰς τὴν Δαμασκὸν μετʼ ἐξουσίας καὶ ἐπιτροπῆς τῆς τῶν ἀρχιερέων
  <span style="color:#b00e23">(13)</span> ἡμέρας μέσης κατὰ τὴν ὁδὸν εἶδον,
  βασιλεῦ, οὐρανόθεν ὑπὲρ τὴν λαμπρότητα τοῦ ἡλίου περιλάμψαν με φῶς καὶ τοὺς
  σὺν ἐμοὶ πορευομένους· <span style="color:#b00e23">(14)</span> πάντων τε
  καταπεσόντων ἡμῶν εἰς τὴν γῆν ἤκουσα φωνὴν λέγουσαν πρός με τῇ Ἑβραΐδι
  διαλέκτῳ· Σαοὺλ Σαούλ, τί με διώκεις; σκληρόν σοι πρὸς κέντρα λακτίζειν.
  <span style="color:#b00e23">(15)</span> ἐγὼ δὲ εἶπα· Τίς εἶ, κύριε; ὁ δὲ
  κύριος εἶπεν· Ἐγώ εἰμι Ἰησοῦς ὃν σὺ διώκεις· <span style=
  "color:#b00e23">(16)</span> ἀλλὰ ἀνάστηθι καὶ στῆθι ἐπὶ τοὺς πόδας σου· εἰς
  τοῦτο γὰρ ὤφθην σοι, προχειρίσασθαί σε ὑπηρέτην καὶ μάρτυρα ὧν τε εἶδές με ὧν
  τε ὀφθήσομαί σοι, <span style="color:#b00e23">(17)</span> ἐξαιρούμενός σε ἐκ
  τοῦ λαοῦ καὶ ἐκ τῶν ἐθνῶν, εἰς οὓς ἐγὼ ἀποστέλλω σε <span style=
  "color:#b00e23">(18)</span> ἀνοῖξαι ὀφθαλμοὺς αὐτῶν, τοῦ ἐπιστρέψαι ἀπὸ
  σκότους εἰς φῶς καὶ τῆς ἐξουσίας τοῦ Σατανᾶ ἐπὶ τὸν θεόν, τοῦ λαβεῖν αὐτοὺς
  ἄφεσιν ἁμαρτιῶν καὶ κλῆρον ἐν τοῖς ἡγιασμένοις πίστει τῇ εἰς ἐμέ.
  <span style="color:#b00e23">(19)</span> Ὅθεν, βασιλεῦ Ἀγρίππα, οὐκ ἐγενόμην
  ἀπειθὴς τῇ οὐρανίῳ ὀπτασίᾳ, <span style="color:#b00e23">(20)</span> ἀλλὰ τοῖς
  ἐν Δαμασκῷ πρῶτόν τε καὶ Ἱεροσολύμοις, πᾶσάν τε τὴν χώραν τῆς Ἰουδαίας, καὶ
  τοῖς ἔθνεσιν ἀπήγγελλον μετανοεῖν καὶ ἐπιστρέφειν ἐπὶ τὸν θεόν, ἄξια τῆς
  μετανοίας ἔργα πράσσοντας. <span style="color:#b00e23">(21)</span> ἕνεκα
  τούτων με Ἰουδαῖοι συλλαβόμενοι ἐν τῷ ἱερῷ ἐπειρῶντο διαχειρίσασθαι.
  <span style="color:#b00e23">(22)</span> ἐπικουρίας οὖν τυχὼν τῆς ἀπὸ τοῦ θεοῦ
  ἄχρι τῆς ἡμέρας ταύτης ἕστηκα μαρτυρόμενος μικρῷ τε καὶ μεγάλῳ, οὐδὲν ἐκτὸς
  λέγων ὧν τε οἱ προφῆται ἐλάλησαν μελλόντων γίνεσθαι καὶ Μωϋσῆς, <span style=
  "color:#b00e23">(23)</span> εἰ παθητὸς ὁ χριστός, εἰ πρῶτος ἐξ ἀναστάσεως
  νεκρῶν φῶς μέλλει καταγγέλλειν τῷ τε λαῷ καὶ τοῖς ἔθνεσιν. <span style=
  "color:#b00e23">(24)</span> Ταῦτα δὲ αὐτοῦ ἀπολογουμένου ὁ Φῆστος μεγάλῃ τῇ
  φωνῇ φησιν· Μαίνῃ, Παῦλε· τὰ πολλά σε γράμματα εἰς μανίαν περιτρέπει.
  <span style="color:#b00e23">(25)</span> ὁ δὲ Παῦλος· Οὐ μαίνομαι, φησίν,
  κράτιστε Φῆστε, ἀλλὰ ἀληθείας καὶ σωφροσύνης ῥήματα ἀποφθέγγομαι.
  <span style="color:#b00e23">(26)</span> ἐπίσταται γὰρ περὶ τούτων ὁ βασιλεύς,
  πρὸς ὃν καὶ παρρησιαζόμενος λαλῶ· λανθάνειν γὰρ αὐτὸν τούτων οὐ πείθομαι
  οὐθέν, οὐ γάρ ἐστιν ἐν γωνίᾳ πεπραγμένον τοῦτο. <span style=
  "color:#b00e23">(27)</span> πιστεύεις, βασιλεῦ Ἀγρίππα, τοῖς προφήταις; οἶδα
  ὅτι πιστεύεις. <span style="color:#b00e23">(28)</span> ὁ δὲ Ἀγρίππας πρὸς τὸν
  Παῦλον· Ἐν ὀλίγῳ με πείθεις Χριστιανὸν ποιῆσαι. <span style=
  "color:#b00e23">(29)</span> ὁ δὲ Παῦλος· Εὐξαίμην ἂν τῷ θεῷ καὶ ἐν ὀλίγῳ καὶ
  ἐν μεγάλῳ οὐ μόνον σὲ ἀλλὰ καὶ πάντας τοὺς ἀκούοντάς μου σήμερον γενέσθαι
  τοιούτους ὁποῖος καὶ ἐγώ εἰμι παρεκτὸς τῶν δεσμῶν τούτων. <span style=
  "color:#b00e23">(30)</span> Ἀνέστη τε ὁ βασιλεὺς καὶ ὁ ἡγεμὼν ἥ τε Βερνίκη
  καὶ οἱ συγκαθήμενοι αὐτοῖς, <span style="color:#b00e23">(31)</span> καὶ
  ἀναχωρήσαντες ἐλάλουν πρὸς ἀλλήλους λέγοντες ὅτι Οὐδὲν θανάτου ἢ δεσμῶν ἄξιον
  τι πράσσει ὁ ἄνθρωπος οὗτος. <span style="color:#b00e23">(32)</span> Ἀγρίππας
  δὲ τῷ Φήστῳ ἔφη· Ἀπολελύσθαι ἐδύνατο ὁ ἄνθρωπος οὗτος εἰ μὴ ἐπεκέκλητο
  Καίσαρα.
  <h3 id="acts_of_the_apostles27">27</h3><span style="color:#b00e23">(1)</span>
  Ὡς δὲ ἐκρίθη τοῦ ἀποπλεῖν ἡμᾶς εἰς τὴν Ἰταλίαν, παρεδίδουν τόν τε Παῦλον καί
  τινας ἑτέρους δεσμώτας ἑκατοντάρχῃ ὀνόματι Ἰουλίῳ σπείρης Σεβαστῆς.
  <span style="color:#b00e23">(2)</span> ἐπιβάντες δὲ πλοίῳ Ἀδραμυττηνῷ
  μέλλοντι πλεῖν εἰς τοὺς κατὰ τὴν Ἀσίαν τόπους ἀνήχθημεν ὄντος σὺν ἡμῖν
  Ἀριστάρχου Μακεδόνος Θεσσαλονικέως· <span style="color:#b00e23">(3)</span> τῇ
  τε ἑτέρᾳ κατήχθημεν εἰς Σιδῶνα, φιλανθρώπως τε ὁ Ἰούλιος τῷ Παύλῳ χρησάμενος
  ἐπέτρεψεν πρὸς τοὺς φίλους πορευθέντι ἐπιμελείας τυχεῖν. <span style=
  "color:#b00e23">(4)</span> κἀκεῖθεν ἀναχθέντες ὑπεπλεύσαμεν τὴν Κύπρον διὰ τὸ
  τοὺς ἀνέμους εἶναι ἐναντίους, <span style="color:#b00e23">(5)</span> τό τε
  πέλαγος τὸ κατὰ τὴν Κιλικίαν καὶ Παμφυλίαν διαπλεύσαντες κατήλθομεν εἰς Μύρα
  τῆς Λυκίας. <span style="color:#b00e23">(6)</span> κἀκεῖ εὑρὼν ὁ ἑκατοντάρχης
  πλοῖον Ἀλεξανδρῖνον πλέον εἰς τὴν Ἰταλίαν ἐνεβίβασεν ἡμᾶς εἰς αὐτό.
  <span style="color:#b00e23">(7)</span> ἐν ἱκαναῖς δὲ ἡμέραις βραδυπλοοῦντες
  καὶ μόλις γενόμενοι κατὰ τὴν Κνίδον, μὴ προσεῶντος ἡμᾶς τοῦ ἀνέμου,
  ὑπεπλεύσαμεν τὴν Κρήτην κατὰ Σαλμώνην, <span style="color:#b00e23">(8)</span>
  μόλις τε παραλεγόμενοι αὐτὴν ἤλθομεν εἰς τόπον τινὰ καλούμενον Καλοὺς Λιμένας
  ᾧ ἐγγὺς ἦν πόλις Λασαία. <span style="color:#b00e23">(9)</span> Ἱκανοῦ δὲ
  χρόνου διαγενομένου καὶ ὄντος ἤδη ἐπισφαλοῦς τοῦ πλοὸς διὰ τὸ καὶ τὴν
  νηστείαν ἤδη παρεληλυθέναι, παρῄνει ὁ Παῦλος <span style=
  "color:#b00e23">(10)</span> λέγων αὐτοῖς· Ἄνδρες, θεωρῶ ὅτι μετὰ ὕβρεως καὶ
  πολλῆς ζημίας οὐ μόνον τοῦ φορτίου καὶ τοῦ πλοίου ἀλλὰ καὶ τῶν ψυχῶν ἡμῶν
  μέλλειν ἔσεσθαι τὸν πλοῦν. <span style="color:#b00e23">(11)</span> ὁ δὲ
  ἑκατοντάρχης τῷ κυβερνήτῃ καὶ τῷ ναυκλήρῳ μᾶλλον ἐπείθετο ἢ τοῖς ὑπὸ Παύλου
  λεγομένοις. <span style="color:#b00e23">(12)</span> ἀνευθέτου δὲ τοῦ λιμένος
  ὑπάρχοντος πρὸς παραχειμασίαν οἱ πλείονες ἔθεντο βουλὴν ἀναχθῆναι ἐκεῖθεν, εἴ
  πως δύναιντο καταντήσαντες εἰς Φοίνικα παραχειμάσαι, λιμένα τῆς Κρήτης
  βλέποντα κατὰ λίβα καὶ κατὰ χῶρον. <span style="color:#b00e23">(13)</span>
  Ὑποπνεύσαντος δὲ νότου δόξαντες τῆς προθέσεως κεκρατηκέναι ἄραντες ἆσσον
  παρελέγοντο τὴν Κρήτην. <span style="color:#b00e23">(14)</span> μετʼ οὐ πολὺ
  δὲ ἔβαλεν κατʼ αὐτῆς ἄνεμος τυφωνικὸς ὁ καλούμενος Εὐρακύλων· <span style=
  "color:#b00e23">(15)</span> συναρπασθέντος δὲ τοῦ πλοίου καὶ μὴ δυναμένου
  ἀντοφθαλμεῖν τῷ ἀνέμῳ ἐπιδόντες ἐφερόμεθα. <span style=
  "color:#b00e23">(16)</span> νησίον δέ τι ὑποδραμόντες καλούμενον Καῦδα
  ἰσχύσαμεν μόλις περικρατεῖς γενέσθαι τῆς σκάφης, <span style=
  "color:#b00e23">(17)</span> ἣν ἄραντες βοηθείαις ἐχρῶντο ὑποζωννύντες τὸ
  πλοῖον· φοβούμενοί τε μὴ εἰς τὴν Σύρτιν ἐκπέσωσιν, χαλάσαντες τὸ σκεῦος,
  οὕτως ἐφέροντο. <span style="color:#b00e23">(18)</span> σφοδρῶς δὲ
  χειμαζομένων ἡμῶν τῇ ἑξῆς ἐκβολὴν ἐποιοῦντο, <span style=
  "color:#b00e23">(19)</span> καὶ τῇ τρίτῃ αὐτόχειρες τὴν σκευὴν τοῦ πλοίου
  ἔρριψαν. <span style="color:#b00e23">(20)</span> μήτε δὲ ἡλίου μήτε ἄστρων
  ἐπιφαινόντων ἐπὶ πλείονας ἡμέρας, χειμῶνός τε οὐκ ὀλίγου ἐπικειμένου, λοιπὸν
  περιῃρεῖτο ἐλπὶς πᾶσα τοῦ σῴζεσθαι ἡμᾶς. <span style=
  "color:#b00e23">(21)</span> Πολλῆς τε ἀσιτίας ὑπαρχούσης τότε σταθεὶς ὁ
  Παῦλος ἐν μέσῳ αὐτῶν εἶπεν· Ἔδει μέν, ὦ ἄνδρες, πειθαρχήσαντάς μοι μὴ
  ἀνάγεσθαι ἀπὸ τῆς Κρήτης κερδῆσαί τε τὴν ὕβριν ταύτην καὶ τὴν ζημίαν.
  <span style="color:#b00e23">(22)</span> καὶ τὰ νῦν παραινῶ ὑμᾶς εὐθυμεῖν,
  ἀποβολὴ γὰρ ψυχῆς οὐδεμία ἔσται ἐξ ὑμῶν πλὴν τοῦ πλοίου· <span style=
  "color:#b00e23">(23)</span> παρέστη γάρ μοι ταύτῃ τῇ νυκτὶ τοῦ θεοῦ, οὗ εἰμι,
  ᾧ καὶ λατρεύω, ἄγγελος <span style="color:#b00e23">(24)</span> λέγων· Μὴ
  φοβοῦ, Παῦλε· Καίσαρί σε δεῖ παραστῆναι, καὶ ἰδοὺ κεχάρισταί σοι ὁ θεὸς
  πάντας τοὺς πλέοντας μετὰ σοῦ. <span style="color:#b00e23">(25)</span> διὸ
  εὐθυμεῖτε, ἄνδρες· πιστεύω γὰρ τῷ θεῷ ὅτι οὕτως ἔσται καθʼ ὃν τρόπον
  λελάληταί μοι. <span style="color:#b00e23">(26)</span> εἰς νῆσον δέ τινα δεῖ
  ἡμᾶς ἐκπεσεῖν. <span style="color:#b00e23">(27)</span> Ὡς δὲ
  τεσσαρεσκαιδεκάτη νὺξ ἐγένετο διαφερομένων ἡμῶν ἐν τῷ Ἀδρίᾳ, κατὰ μέσον τῆς
  νυκτὸς ὑπενόουν οἱ ναῦται προσάγειν τινὰ αὐτοῖς χώραν. <span style=
  "color:#b00e23">(28)</span> καὶ βολίσαντες εὗρον ὀργυιὰς εἴκοσι, βραχὺ δὲ
  διαστήσαντες καὶ πάλιν βολίσαντες εὗρον ὀργυιὰς δεκαπέντε· <span style=
  "color:#b00e23">(29)</span> φοβούμενοί τε μή που κατὰ τραχεῖς τόπους
  ἐκπέσωμεν ἐκ πρύμνης ῥίψαντες ἀγκύρας τέσσαρας ηὔχοντο ἡμέραν γενέσθαι.
  <span style="color:#b00e23">(30)</span> τῶν δὲ ναυτῶν ζητούντων φυγεῖν ἐκ τοῦ
  πλοίου καὶ χαλασάντων τὴν σκάφην εἰς τὴν θάλασσαν προφάσει ὡς ἐκ πρῴρης
  ἀγκύρας μελλόντων ἐκτείνειν, <span style="color:#b00e23">(31)</span> εἶπεν ὁ
  Παῦλος τῷ ἑκατοντάρχῃ καὶ τοῖς στρατιώταις· Ἐὰν μὴ οὗτοι μείνωσιν ἐν τῷ
  πλοίῳ, ὑμεῖς σωθῆναι οὐ δύνασθε. <span style="color:#b00e23">(32)</span> τότε
  ἀπέκοψαν οἱ στρατιῶται τὰ σχοινία τῆς σκάφης καὶ εἴασαν αὐτὴν ἐκπεσεῖν.
  <span style="color:#b00e23">(33)</span> Ἄχρι δὲ οὗ ἡμέρα ἤμελλεν γίνεσθαι
  παρεκάλει ὁ Παῦλος ἅπαντας μεταλαβεῖν τροφῆς λέγων· Τεσσαρεσκαιδεκάτην
  σήμερον ἡμέραν προσδοκῶντες ἄσιτοι διατελεῖτε, μηθὲν προσλαβόμενοι·
  <span style="color:#b00e23">(34)</span> διὸ παρακαλῶ ὑμᾶς μεταλαβεῖν τροφῆς,
  τοῦτο γὰρ πρὸς τῆς ὑμετέρας σωτηρίας ὑπάρχει· οὐδενὸς γὰρ ὑμῶν θρὶξ ἀπὸ τῆς
  κεφαλῆς ἀπολεῖται. <span style="color:#b00e23">(35)</span> εἴπας δὲ ταῦτα καὶ
  λαβὼν ἄρτον εὐχαρίστησεν τῷ θεῷ ἐνώπιον πάντων καὶ κλάσας ἤρξατο ἐσθίειν.
  <span style="color:#b00e23">(36)</span> εὔθυμοι δὲ γενόμενοι πάντες καὶ αὐτοὶ
  προσελάβοντο τροφῆς. <span style="color:#b00e23">(37)</span> ἤμεθα δὲ αἱ
  πᾶσαι ψυχαὶ ἐν τῷ πλοίῳ διακόσιαι ἑβδομήκοντα ἕξ. <span style=
  "color:#b00e23">(38)</span> κορεσθέντες δὲ τροφῆς ἐκούφιζον τὸ πλοῖον
  ἐκβαλλόμενοι τὸν σῖτον εἰς τὴν θάλασσαν. <span style=
  "color:#b00e23">(39)</span> Ὅτε δὲ ἡμέρα ἐγένετο, τὴν γῆν οὐκ ἐπεγίνωσκον,
  κόλπον δέ τινα κατενόουν ἔχοντα αἰγιαλὸν εἰς ὃν ἐβουλεύοντο εἰ δύναιντο
  ἐξῶσαι τὸ πλοῖον. <span style="color:#b00e23">(40)</span> καὶ τὰς ἀγκύρας
  περιελόντες εἴων εἰς τὴν θάλασσαν, ἅμα ἀνέντες τὰς ζευκτηρίας τῶν πηδαλίων,
  καὶ ἐπάραντες τὸν ἀρτέμωνα τῇ πνεούσῃ κατεῖχον εἰς τὸν αἰγιαλόν. <span style=
  "color:#b00e23">(41)</span> περιπεσόντες δὲ εἰς τόπον διθάλασσον ἐπέκειλαν
  τὴν ναῦν, καὶ ἡ μὲν πρῷρα ἐρείσασα ἔμεινεν ἀσάλευτος, ἡ δὲ πρύμνα ἐλύετο ὑπὸ
  τῆς βίας. <span style="color:#b00e23">(42)</span> τῶν δὲ στρατιωτῶν βουλὴ
  ἐγένετο ἵνα τοὺς δεσμώτας ἀποκτείνωσιν, μή τις ἐκκολυμβήσας διαφύγῃ·
  <span style="color:#b00e23">(43)</span> ὁ δὲ ἑκατοντάρχης βουλόμενος διασῶσαι
  τὸν Παῦλον ἐκώλυσεν αὐτοὺς τοῦ βουλήματος, ἐκέλευσέν τε τοὺς δυναμένους
  κολυμβᾶν ἀπορίψαντας πρώτους ἐπὶ τὴν γῆν ἐξιέναι, <span style=
  "color:#b00e23">(44)</span> καὶ τοὺς λοιποὺς οὓς μὲν ἐπὶ σανίσιν οὓς δὲ ἐπί
  τινων τῶν ἀπὸ τοῦ πλοίου· καὶ οὕτως ἐγένετο πάντας διασωθῆναι ἐπὶ τὴν γῆν.
  <h3 id="acts_of_the_apostles28">28</h3><span style="color:#b00e23">(1)</span>
  Καὶ διασωθέντες τότε ἐπέγνωμεν ὅτι Μελίτη ἡ νῆσος καλεῖται. <span style=
  "color:#b00e23">(2)</span> οἵ τε βάρβαροι παρεῖχον οὐ τὴν τυχοῦσαν
  φιλανθρωπίαν ἡμῖν, ἅψαντες γὰρ πυρὰν προσελάβοντο πάντας ἡμᾶς διὰ τὸν ὑετὸν
  τὸν ἐφεστῶτα καὶ διὰ τὸ ψῦχος. <span style="color:#b00e23">(3)</span>
  συστρέψαντος δὲ τοῦ Παύλου φρυγάνων τι πλῆθος καὶ ἐπιθέντος ἐπὶ τὴν πυράν,
  ἔχιδνα ἀπὸ τῆς θέρμης ἐξελθοῦσα καθῆψε τῆς χειρὸς αὐτοῦ. <span style=
  "color:#b00e23">(4)</span> ὡς δὲ εἶδον οἱ βάρβαροι κρεμάμενον τὸ θηρίον ἐκ
  τῆς χειρὸς αὐτοῦ, πρὸς ἀλλήλους ἔλεγον· Πάντως φονεύς ἐστιν ὁ ἄνθρωπος οὗτος
  ὃν διασωθέντα ἐκ τῆς θαλάσσης ἡ δίκη ζῆν οὐκ εἴασεν. <span style=
  "color:#b00e23">(5)</span> ὁ μὲν οὖν ἀποτινάξας τὸ θηρίον εἰς τὸ πῦρ ἔπαθεν
  οὐδὲν κακόν· <span style="color:#b00e23">(6)</span> οἱ δὲ προσεδόκων αὐτὸν
  μέλλειν πίμπρασθαι ἢ καταπίπτειν ἄφνω νεκρόν. ἐπὶ πολὺ δὲ αὐτῶν προσδοκώντων
  καὶ θεωρούντων μηδὲν ἄτοπον εἰς αὐτὸν γινόμενον, μεταβαλόμενοι ἔλεγον αὐτὸν
  εἶναι θεόν. <span style="color:#b00e23">(7)</span> Ἐν δὲ τοῖς περὶ τὸν τόπον
  ἐκεῖνον ὑπῆρχεν χωρία τῷ πρώτῳ τῆς νήσου ὀνόματι Ποπλίῳ, ὃς ἀναδεξάμενος ἡμᾶς
  τρεῖς ἡμέρας φιλοφρόνως ἐξένισεν. <span style="color:#b00e23">(8)</span>
  ἐγένετο δὲ τὸν πατέρα τοῦ Ποπλίου πυρετοῖς καὶ δυσεντερίῳ συνεχόμενον
  κατακεῖσθαι, πρὸς ὃν ὁ Παῦλος εἰσελθὼν καὶ προσευξάμενος ἐπιθεὶς τὰς χεῖρας
  αὐτῷ ἰάσατο αὐτόν. <span style="color:#b00e23">(9)</span> τούτου δὲ γενομένου
  καὶ οἱ λοιποὶ οἱ ἐν τῇ νήσῳ ἔχοντες ἀσθενείας προσήρχοντο καὶ ἐθεραπεύοντο,
  <span style="color:#b00e23">(10)</span> οἳ καὶ πολλαῖς τιμαῖς ἐτίμησαν ἡμᾶς
  καὶ ἀναγομένοις ἐπέθεντο τὰ πρὸς τὰς χρείας. <span style=
  "color:#b00e23">(11)</span> Μετὰ δὲ τρεῖς μῆνας ἀνήχθημεν ἐν πλοίῳ
  παρακεχειμακότι ἐν τῇ νήσῳ Ἀλεξανδρίνῳ, παρασήμῳ Διοσκούροις. <span style=
  "color:#b00e23">(12)</span> καὶ καταχθέντες εἰς Συρακούσας ἐπεμείναμεν ἡμέρας
  τρεῖς, <span style="color:#b00e23">(13)</span> ὅθεν περιελόντες κατηντήσαμεν
  εἰς Ῥήγιον. καὶ μετὰ μίαν ἡμέραν ἐπιγενομένου νότου δευτεραῖοι ἤλθομεν εἰς
  Ποτιόλους, <span style="color:#b00e23">(14)</span> οὗ εὑρόντες ἀδελφοὺς
  παρεκλήθημεν παρʼ αὐτοῖς ἐπιμεῖναι ἡμέρας ἑπτά· καὶ οὕτως εἰς τὴν Ῥώμην
  ἤλθαμεν. <span style="color:#b00e23">(15)</span> κἀκεῖθεν οἱ ἀδελφοὶ
  ἀκούσαντες τὰ περὶ ἡμῶν ἦλθαν εἰς ἀπάντησιν ἡμῖν ἄχρι Ἀππίου Φόρου καὶ Τριῶν
  Ταβερνῶν, οὓς ἰδὼν ὁ Παῦλος εὐχαριστήσας τῷ θεῷ ἔλαβε θάρσος. <span style=
  "color:#b00e23">(16)</span> Ὅτε δὲ εἰσήλθομεν εἰς Ῥώμην, ἐπετράπη τῷ Παύλῳ
  μένειν καθʼ ἑαυτὸν σὺν τῷ φυλάσσοντι αὐτὸν στρατιώτῃ. <span style=
  "color:#b00e23">(17)</span> Ἐγένετο δὲ μετὰ ἡμέρας τρεῖς συγκαλέσασθαι αὐτὸν
  τοὺς ὄντας τῶν Ἰουδαίων πρώτους· συνελθόντων δὲ αὐτῶν ἔλεγεν πρὸς αὐτούς·
  Ἐγώ, ἄνδρες ἀδελφοί, οὐδὲν ἐναντίον ποιήσας τῷ λαῷ ἢ τοῖς ἔθεσι τοῖς πατρῴοις
  δέσμιος ἐξ Ἱεροσολύμων παρεδόθην εἰς τὰς χεῖρας τῶν Ῥωμαίων, <span style=
  "color:#b00e23">(18)</span> οἵτινες ἀνακρίναντές με ἐβούλοντο ἀπολῦσαι διὰ τὸ
  μηδεμίαν αἰτίαν θανάτου ὑπάρχειν ἐν ἐμοί· <span style=
  "color:#b00e23">(19)</span> ἀντιλεγόντων δὲ τῶν Ἰουδαίων ἠναγκάσθην
  ἐπικαλέσασθαι Καίσαρα, οὐχ ὡς τοῦ ἔθνους μου ἔχων τι κατηγορεῖν. <span style=
  "color:#b00e23">(20)</span> διὰ ταύτην οὖν τὴν αἰτίαν παρεκάλεσα ὑμᾶς ἰδεῖν
  καὶ προσλαλῆσαι, ἕνεκεν γὰρ τῆς ἐλπίδος τοῦ Ἰσραὴλ τὴν ἅλυσιν ταύτην
  περίκειμαι. <span style="color:#b00e23">(21)</span> οἱ δὲ πρὸς αὐτὸν εἶπαν·
  Ἡμεῖς οὔτε γράμματα περὶ σοῦ ἐδεξάμεθα ἀπὸ τῆς Ἰουδαίας, οὔτε παραγενόμενός
  τις τῶν ἀδελφῶν ἀπήγγειλεν ἢ ἐλάλησέν τι περὶ σοῦ πονηρόν. <span style=
  "color:#b00e23">(22)</span> ἀξιοῦμεν δὲ παρὰ σοῦ ἀκοῦσαι ἃ φρονεῖς, περὶ μὲν
  γὰρ τῆς αἱρέσεως ταύτης γνωστὸν ἡμῖν ἐστιν ὅτι πανταχοῦ ἀντιλέγεται.
  <span style="color:#b00e23">(23)</span> Ταξάμενοι δὲ αὐτῷ ἡμέραν ἧκον πρὸς
  αὐτὸν εἰς τὴν ξενίαν πλείονες, οἷς ἐξετίθετο διαμαρτυρόμενος τὴν βασιλείαν
  τοῦ θεοῦ πείθων τε αὐτοὺς περὶ τοῦ Ἰησοῦ ἀπό τε τοῦ νόμου Μωϋσέως καὶ τῶν
  προφητῶν ἀπὸ πρωῒ ἕως ἑσπέρας. <span style="color:#b00e23">(24)</span> καὶ οἱ
  μὲν ἐπείθοντο τοῖς λεγομένοις οἱ δὲ ἠπίστουν, <span style=
  "color:#b00e23">(25)</span> ἀσύμφωνοι δὲ ὄντες πρὸς ἀλλήλους ἀπελύοντο,
  εἰπόντος τοῦ Παύλου ῥῆμα ἓν ὅτι Καλῶς τὸ πνεῦμα τὸ ἅγιον ἐλάλησεν διὰ Ἠσαΐου
  τοῦ προφήτου πρὸς τοὺς πατέρας ὑμῶν <span style="color:#b00e23">(26)</span>
  λέγων· Πορεύθητι πρὸς τὸν λαὸν τοῦτον καὶ εἰπόν· Ἀκοῇ ἀκούσετε καὶ οὐ μὴ
  συνῆτε, καὶ βλέποντες βλέψετε καὶ οὐ μὴ ἴδητε· <span style=
  "color:#b00e23">(27)</span> ἐπαχύνθη γὰρ ἡ καρδία τοῦ λαοῦ τούτου, καὶ τοῖς
  ὠσὶν βαρέως ἤκουσαν, καὶ τοὺς ὀφθαλμοὺς αὐτῶν ἐκάμμυσαν· μήποτε ἴδωσιν τοῖς
  ὀφθαλμοῖς καὶ τοῖς ὠσὶν ἀκούσωσιν καὶ τῇ καρδίᾳ συνῶσιν καὶ ἐπιστρέψωσιν, καὶ
  ἰάσομαι αὐτούς. <span style="color:#b00e23">(28)</span> γνωστὸν οὖν ἔστω ὑμῖν
  ὅτι τοῖς ἔθνεσιν ἀπεστάλη τοῦτο τὸ σωτήριον τοῦ θεοῦ· αὐτοὶ καὶ ἀκούσονται.
  (28) <span style="color:#b00e23">(30)</span> Ἐνέμεινεν δὲ διετίαν ὅλην ἐν
  ἰδίῳ μισθώματι, καὶ ἀπεδέχετο πάντας τοὺς εἰσπορευομένους πρὸς αὐτόν,
  <span style="color:#b00e23">(31)</span> κηρύσσων τὴν βασιλείαν τοῦ θεοῦ καὶ
  διδάσκων τὰ περὶ τοῦ κυρίου Ἰησοῦ Χριστοῦ μετὰ πάσης παρρησίας ἀκωλύτως.
</body>
</html>
