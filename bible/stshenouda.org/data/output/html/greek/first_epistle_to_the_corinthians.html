<!DOCTYPE html>
<html>
<head>
  <meta charset="utf-8">
  <title>First Epistle to the Corinthians</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="first_epistle_to_the_corinthians">First Epistle to the
  Corinthians</h2>
  <a href="#first_epistle_to_the_corinthians1">1</a> <a href=
  "#first_epistle_to_the_corinthians2">2</a> <a href=
  "#first_epistle_to_the_corinthians3">3</a> <a href=
  "#first_epistle_to_the_corinthians4">4</a> <a href=
  "#first_epistle_to_the_corinthians5">5</a> <a href=
  "#first_epistle_to_the_corinthians6">6</a> <a href=
  "#first_epistle_to_the_corinthians7">7</a> <a href=
  "#first_epistle_to_the_corinthians8">8</a> <a href=
  "#first_epistle_to_the_corinthians9">9</a> <a href=
  "#first_epistle_to_the_corinthians10">10</a> <a href=
  "#first_epistle_to_the_corinthians11">11</a> <a href=
  "#first_epistle_to_the_corinthians12">12</a> <a href=
  "#first_epistle_to_the_corinthians13">13</a> <a href=
  "#first_epistle_to_the_corinthians14">14</a> <a href=
  "#first_epistle_to_the_corinthians15">15</a> <a href=
  "#first_epistle_to_the_corinthians16">16</a>
  <h3 id="first_epistle_to_the_corinthians1">1</h3>

  <p><span style="color:#b00e23">(1)</span> Παῦλος κλητὸς ἀπόστολος Χριστοῦ
  Ἰησοῦ διὰ θελήματος θεοῦ καὶ Σωσθένης ὁ ἀδελφὸς <span style=
  "color:#b00e23">(2)</span> τῇ ἐκκλησίᾳ τοῦ θεοῦ, ἡγιασμένοις ἐν Χριστῷ Ἰησοῦ,
  τῇ οὔσῃ ἐν Κορίνθῳ, κλητοῖς ἁγίοις, σὺν πᾶσιν τοῖς ἐπικαλουμένοις τὸ ὄνομα
  τοῦ κυρίου ἡμῶν Ἰησοῦ Χριστοῦ ἐν παντὶ τόπῳ αὐτῶν καὶ ἡμῶν· <span style=
  "color:#b00e23">(3)</span> χάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ
  κυρίου Ἰησοῦ Χριστοῦ. <span style="color:#b00e23">(4)</span> Εὐχαριστῶ τῷ θεῷ
  μου πάντοτε περὶ ὑμῶν ἐπὶ τῇ χάριτι τοῦ θεοῦ τῇ δοθείσῃ ὑμῖν ἐν Χριστῷ Ἰησοῦ,
  <span style="color:#b00e23">(5)</span> ὅτι ἐν παντὶ ἐπλουτίσθητε ἐν αὐτῷ, ἐν
  παντὶ λόγῳ καὶ πάσῃ γνώσει, <span style="color:#b00e23">(6)</span> καθὼς τὸ
  μαρτύριον τοῦ Χριστοῦ ἐβεβαιώθη ἐν ὑμῖν, <span style=
  "color:#b00e23">(7)</span> ὥστε ὑμᾶς μὴ ὑστερεῖσθαι ἐν μηδενὶ χαρίσματι,
  ἀπεκδεχομένους τὴν ἀποκάλυψιν τοῦ κυρίου ἡμῶν Ἰησοῦ Χριστοῦ· <span style=
  "color:#b00e23">(8)</span> ὃς καὶ βεβαιώσει ὑμᾶς ἕως τέλους ἀνεγκλήτους ἐν τῇ
  ἡμέρᾳ τοῦ κυρίου ἡμῶν Ἰησοῦ Χριστοῦ. <span style="color:#b00e23">(9)</span>
  πιστὸς ὁ θεὸς διʼ οὗ ἐκλήθητε εἰς κοινωνίαν τοῦ υἱοῦ αὐτοῦ Ἰησοῦ Χριστοῦ τοῦ
  κυρίου ἡμῶν. <span style="color:#b00e23">(10)</span> Παρακαλῶ δὲ ὑμᾶς,
  ἀδελφοί, διὰ τοῦ ὀνόματος τοῦ κυρίου ἡμῶν Ἰησοῦ Χριστοῦ ἵνα τὸ αὐτὸ λέγητε
  πάντες, καὶ μὴ ᾖ ἐν ὑμῖν σχίσματα, ἦτε δὲ κατηρτισμένοι ἐν τῷ αὐτῷ νοῒ καὶ ἐν
  τῇ αὐτῇ γνώμῃ. <span style="color:#b00e23">(11)</span> ἐδηλώθη γάρ μοι περὶ
  ὑμῶν, ἀδελφοί μου, ὑπὸ τῶν Χλόης ὅτι ἔριδες ἐν ὑμῖν εἰσιν. <span style=
  "color:#b00e23">(12)</span> λέγω δὲ τοῦτο ὅτι ἕκαστος ὑμῶν λέγει· Ἐγὼ μέν
  εἰμι Παύλου, Ἐγὼ δὲ Ἀπολλῶ, Ἐγὼ δὲ Κηφᾶ, Ἐγὼ δὲ Χριστοῦ. <span style=
  "color:#b00e23">(13)</span> μεμέρισται ὁ Χριστός; μὴ Παῦλος ἐσταυρώθη ὑπὲρ
  ὑμῶν, ἢ εἰς τὸ ὄνομα Παύλου ἐβαπτίσθητε; <span style=
  "color:#b00e23">(14)</span> εὐχαριστῶ ὅτι οὐδένα ὑμῶν ἐβάπτισα εἰ μὴ Κρίσπον
  καὶ Γάϊον, <span style="color:#b00e23">(15)</span> ἵνα μή τις εἴπῃ ὅτι εἰς τὸ
  ἐμὸν ὄνομα ἐβαπτίσθητε· <span style="color:#b00e23">(16)</span> ἐβάπτισα δὲ
  καὶ τὸν Στεφανᾶ οἶκον· λοιπὸν οὐκ οἶδα εἴ τινα ἄλλον ἐβάπτισα. <span style=
  "color:#b00e23">(17)</span> οὐ γὰρ ἀπέστειλέν με Χριστὸς βαπτίζειν ἀλλὰ
  εὐαγγελίζεσθαι, οὐκ ἐν σοφίᾳ λόγου, ἵνα μὴ κενωθῇ ὁ σταυρὸς τοῦ Χριστοῦ.
  <span style="color:#b00e23">(18)</span> Ὁ λόγος γὰρ ὁ τοῦ σταυροῦ τοῖς μὲν
  ἀπολλυμένοις μωρία ἐστίν, τοῖς δὲ σῳζομένοις ἡμῖν δύναμις θεοῦ ἐστιν.
  <span style="color:#b00e23">(19)</span> γέγραπται γάρ· Ἀπολῶ τὴν σοφίαν τῶν
  σοφῶν, καὶ τὴν σύνεσιν τῶν συνετῶν ἀθετήσω. <span style=
  "color:#b00e23">(20)</span> ποῦ σοφός; ποῦ γραμματεύς; ποῦ συζητητὴς τοῦ
  αἰῶνος τούτου; οὐχὶ ἐμώρανεν ὁ θεὸς τὴν σοφίαν τοῦ κόσμου; <span style=
  "color:#b00e23">(21)</span> ἐπειδὴ γὰρ ἐν τῇ σοφίᾳ τοῦ θεοῦ οὐκ ἔγνω ὁ κόσμος
  διὰ τῆς σοφίας τὸν θεόν, εὐδόκησεν ὁ θεὸς διὰ τῆς μωρίας τοῦ κηρύγματος σῶσαι
  τοὺς πιστεύοντας. <span style="color:#b00e23">(22)</span> ἐπειδὴ καὶ Ἰουδαῖοι
  σημεῖα αἰτοῦσιν καὶ Ἕλληνες σοφίαν ζητοῦσιν· <span style=
  "color:#b00e23">(23)</span> ἡμεῖς δὲ κηρύσσομεν Χριστὸν ἐσταυρωμένον,
  Ἰουδαίοις μὲν σκάνδαλον ἔθνεσιν δὲ μωρίαν, <span style=
  "color:#b00e23">(24)</span> αὐτοῖς δὲ τοῖς κλητοῖς, Ἰουδαίοις τε καὶ Ἕλλησιν,
  Χριστὸν θεοῦ δύναμιν καὶ θεοῦ σοφίαν. <span style="color:#b00e23">(25)</span>
  ὅτι τὸ μωρὸν τοῦ θεοῦ σοφώτερον τῶν ἀνθρώπων ἐστίν, καὶ τὸ ἀσθενὲς τοῦ θεοῦ
  ἰσχυρότερον τῶν ἀνθρώπων. <span style="color:#b00e23">(26)</span> Βλέπετε γὰρ
  τὴν κλῆσιν ὑμῶν, ἀδελφοί, ὅτι οὐ πολλοὶ σοφοὶ κατὰ σάρκα, οὐ πολλοὶ δυνατοί,
  οὐ πολλοὶ εὐγενεῖς· <span style="color:#b00e23">(27)</span> ἀλλὰ τὰ μωρὰ τοῦ
  κόσμου ἐξελέξατο ὁ θεός, ἵνα καταισχύνῃ τοὺς σοφούς, καὶ τὰ ἀσθενῆ τοῦ κόσμου
  ἐξελέξατο ὁ θεός, ἵνα καταισχύνῃ τὰ ἰσχυρά, <span style=
  "color:#b00e23">(28)</span> καὶ τὰ ἀγενῆ τοῦ κόσμου καὶ τὰ ἐξουθενημένα
  ἐξελέξατο ὁ θεός, τὰ μὴ ὄντα, ἵνα τὰ ὄντα καταργήσῃ, <span style=
  "color:#b00e23">(29)</span> ὅπως μὴ καυχήσηται πᾶσα σὰρξ ἐνώπιον τοῦ θεοῦ.
  <span style="color:#b00e23">(30)</span> ἐξ αὐτοῦ δὲ ὑμεῖς ἐστε ἐν Χριστῷ
  Ἰησοῦ, ὃς ἐγενήθη σοφία ἡμῖν ἀπὸ θεοῦ, δικαιοσύνη τε καὶ ἁγιασμὸς καὶ
  ἀπολύτρωσις, <span style="color:#b00e23">(31)</span> ἵνα καθὼς γέγραπται· Ὁ
  καυχώμενος ἐν κυρίῳ καυχάσθω.</p>

  <h3 id="first_epistle_to_the_corinthians2">2</h3>

  <p><span style="color:#b00e23">(1)</span> Κἀγὼ ἐλθὼν πρὸς ὑμᾶς, ἀδελφοί,
  ἦλθον οὐ καθʼ ὑπεροχὴν λόγου ἢ σοφίας καταγγέλλων ὑμῖν τὸ μαρτύριον τοῦ θεοῦ.
  <span style="color:#b00e23">(2)</span> οὐ γὰρ ἔκρινά τι εἰδέναι ἐν ὑμῖν εἰ μὴ
  Ἰησοῦν Χριστὸν καὶ τοῦτον ἐσταυρωμένον· <span style=
  "color:#b00e23">(3)</span> κἀγὼ ἐν ἀσθενείᾳ καὶ ἐν φόβῳ καὶ ἐν τρόμῳ πολλῷ
  ἐγενόμην πρὸς ὑμᾶς, <span style="color:#b00e23">(4)</span> καὶ ὁ λόγος μου
  καὶ τὸ κήρυγμά μου οὐκ ἐν πειθοῖ σοφίας ἀλλʼ ἐν ἀποδείξει πνεύματος καὶ
  δυνάμεως, <span style="color:#b00e23">(5)</span> ἵνα ἡ πίστις ὑμῶν μὴ ᾖ ἐν
  σοφίᾳ ἀνθρώπων ἀλλʼ ἐν δυνάμει θεοῦ. <span style="color:#b00e23">(6)</span>
  Σοφίαν δὲ λαλοῦμεν ἐν τοῖς τελείοις, σοφίαν δὲ οὐ τοῦ αἰῶνος τούτου οὐδὲ τῶν
  ἀρχόντων τοῦ αἰῶνος τούτου τῶν καταργουμένων· <span style=
  "color:#b00e23">(7)</span> ἀλλὰ λαλοῦμεν θεοῦ σοφίαν ἐν μυστηρίῳ, τὴν
  ἀποκεκρυμμένην, ἣν προώρισεν ὁ θεὸς πρὸ τῶν αἰώνων εἰς δόξαν ἡμῶν·
  <span style="color:#b00e23">(8)</span> ἣν οὐδεὶς τῶν ἀρχόντων τοῦ αἰῶνος
  τούτου ἔγνωκεν, εἰ γὰρ ἔγνωσαν, οὐκ ἂν τὸν κύριον τῆς δόξης ἐσταύρωσαν·
  <span style="color:#b00e23">(9)</span> ἀλλὰ καθὼς γέγραπται· Ἃ ὀφθαλμὸς οὐκ
  εἶδεν καὶ οὖς οὐκ ἤκουσεν καὶ ἐπὶ καρδίαν ἀνθρώπου οὐκ ἀνέβη, ὅσα ἡτοίμασεν ὁ
  θεὸς τοῖς ἀγαπῶσιν αὐτόν. <span style="color:#b00e23">(10)</span> ἡμῖν γὰρ
  ἀπεκάλυψεν ὁ θεὸς διὰ τοῦ πνεύματος, τὸ γὰρ πνεῦμα πάντα ἐραυνᾷ, καὶ τὰ βάθη
  τοῦ θεοῦ. <span style="color:#b00e23">(11)</span> τίς γὰρ οἶδεν ἀνθρώπων τὰ
  τοῦ ἀνθρώπου εἰ μὴ τὸ πνεῦμα τοῦ ἀνθρώπου τὸ ἐν αὐτῷ; οὕτως καὶ τὰ τοῦ θεοῦ
  οὐδεὶς ἔγνωκεν εἰ μὴ τὸ πνεῦμα τοῦ θεοῦ. <span style=
  "color:#b00e23">(12)</span> ἡμεῖς δὲ οὐ τὸ πνεῦμα τοῦ κόσμου ἐλάβομεν ἀλλὰ τὸ
  πνεῦμα τὸ ἐκ τοῦ θεοῦ, ἵνα εἰδῶμεν τὰ ὑπὸ τοῦ θεοῦ χαρισθέντα ἡμῖν·
  <span style="color:#b00e23">(13)</span> ἃ καὶ λαλοῦμεν οὐκ ἐν διδακτοῖς
  ἀνθρωπίνης σοφίας λόγοις, ἀλλʼ ἐν διδακτοῖς πνεύματος, πνευματικοῖς
  πνευματικὰ συγκρίνοντες. <span style="color:#b00e23">(14)</span> Ψυχικὸς δὲ
  ἄνθρωπος οὐ δέχεται τὰ τοῦ πνεύματος τοῦ θεοῦ, μωρία γὰρ αὐτῷ ἐστίν, καὶ οὐ
  δύναται γνῶναι, ὅτι πνευματικῶς ἀνακρίνεται· <span style=
  "color:#b00e23">(15)</span> ὁ δὲ πνευματικὸς ἀνακρίνει τὰ πάντα, αὐτὸς δὲ ὑπʼ
  οὐδενὸς ἀνακρίνεται. <span style="color:#b00e23">(16)</span> τίς γὰρ ἔγνω
  νοῦν κυρίου, ὃς συμβιβάσει αὐτόν; ἡμεῖς δὲ νοῦν Χριστοῦ ἔχομεν.</p>

  <h3 id="first_epistle_to_the_corinthians3">3</h3>

  <p><span style="color:#b00e23">(1)</span> Κἀγώ, ἀδελφοί, οὐκ ἠδυνήθην λαλῆσαι
  ὑμῖν ὡς πνευματικοῖς ἀλλʼ ὡς σαρκίνοις, ὡς νηπίοις ἐν Χριστῷ. <span style=
  "color:#b00e23">(2)</span> γάλα ὑμᾶς ἐπότισα, οὐ βρῶμα, οὔπω γὰρ ἐδύνασθε.
  ἀλλʼ οὐδὲ ἔτι νῦν δύνασθε, <span style="color:#b00e23">(3)</span> ἔτι γὰρ
  σαρκικοί ἐστε. ὅπου γὰρ ἐν ὑμῖν ζῆλος καὶ ἔρις, οὐχὶ σαρκικοί ἐστε καὶ κατὰ
  ἄνθρωπον περιπατεῖτε; <span style="color:#b00e23">(4)</span> ὅταν γὰρ λέγῃ
  τις· Ἐγὼ μέν εἰμι Παύλου, ἕτερος δέ· Ἐγὼ Ἀπολλῶ, οὐκ ἄνθρωποί ἐστε;
  <span style="color:#b00e23">(5)</span> Τί οὖν ἐστιν Ἀπολλῶς; τί δέ ἐστιν
  Παῦλος; διάκονοι διʼ ὧν ἐπιστεύσατε, καὶ ἑκάστῳ ὡς ὁ κύριος ἔδωκεν.
  <span style="color:#b00e23">(6)</span> ἐγὼ ἐφύτευσα, Ἀπολλῶς ἐπότισεν, ἀλλὰ ὁ
  θεὸς ηὔξανεν· <span style="color:#b00e23">(7)</span> ὥστε οὔτε ὁ φυτεύων
  ἐστίν τι οὔτε ὁ ποτίζων, ἀλλʼ ὁ αὐξάνων θεός. <span style=
  "color:#b00e23">(8)</span> ὁ φυτεύων δὲ καὶ ὁ ποτίζων ἕν εἰσιν, ἕκαστος δὲ
  τὸν ἴδιον μισθὸν λήμψεται κατὰ τὸν ἴδιον κόπον, <span style=
  "color:#b00e23">(9)</span> θεοῦ γάρ ἐσμεν συνεργοί· θεοῦ γεώργιον, θεοῦ
  οἰκοδομή ἐστε. <span style="color:#b00e23">(10)</span> Κατὰ τὴν χάριν τοῦ
  θεοῦ τὴν δοθεῖσάν μοι ὡς σοφὸς ἀρχιτέκτων θεμέλιον ἔθηκα, ἄλλος δὲ
  ἐποικοδομεῖ. ἕκαστος δὲ βλεπέτω πῶς ἐποικοδομεῖ· <span style=
  "color:#b00e23">(11)</span> θεμέλιον γὰρ ἄλλον οὐδεὶς δύναται θεῖναι παρὰ τὸν
  κείμενον, ὅς ἐστιν Ἰησοῦς Χριστός· <span style="color:#b00e23">(12)</span> εἰ
  δέ τις ἐποικοδομεῖ ἐπὶ τὸν θεμέλιον χρυσόν, ἄργυρον, λίθους τιμίους, ξύλα,
  χόρτον, καλάμην, <span style="color:#b00e23">(13)</span> ἑκάστου τὸ ἔργον
  φανερὸν γενήσεται, ἡ γὰρ ἡμέρα δηλώσει· ὅτι ἐν πυρὶ ἀποκαλύπτεται, καὶ
  ἑκάστου τὸ ἔργον ὁποῖόν ἐστιν τὸ πῦρ αὐτὸ δοκιμάσει. <span style=
  "color:#b00e23">(14)</span> εἴ τινος τὸ ἔργον μενεῖ ὃ ἐποικοδόμησεν, μισθὸν
  λήμψεται· <span style="color:#b00e23">(15)</span> εἴ τινος τὸ ἔργον
  κατακαήσεται, ζημιωθήσεται, αὐτὸς δὲ σωθήσεται, οὕτως δὲ ὡς διὰ πυρός.
  <span style="color:#b00e23">(16)</span> Οὐκ οἴδατε ὅτι ναὸς θεοῦ ἐστε καὶ τὸ
  πνεῦμα τοῦ θεοῦ οἰκεῖ ἐν ὑμῖν; <span style="color:#b00e23">(17)</span> εἴ τις
  τὸν ναὸν τοῦ θεοῦ φθείρει, φθερεῖ τοῦτον ὁ θεός· ὁ γὰρ ναὸς τοῦ θεοῦ ἅγιός
  ἐστιν, οἵτινές ἐστε ὑμεῖς. <span style="color:#b00e23">(18)</span> Μηδεὶς
  ἑαυτὸν ἐξαπατάτω· εἴ τις δοκεῖ σοφὸς εἶναι ἐν ὑμῖν ἐν τῷ αἰῶνι τούτῳ, μωρὸς
  γενέσθω, ἵνα γένηται σοφός, <span style="color:#b00e23">(19)</span> ἡ γὰρ
  σοφία τοῦ κόσμου τούτου μωρία παρὰ τῷ θεῷ ἐστιν· γέγραπται γάρ· Ὁ δρασσόμενος
  τοὺς σοφοὺς ἐν τῇ πανουργίᾳ αὐτῶν· <span style="color:#b00e23">(20)</span>
  καὶ πάλιν· Κύριος γινώσκει τοὺς διαλογισμοὺς τῶν σοφῶν ὅτι εἰσὶν μάταιοι.
  <span style="color:#b00e23">(21)</span> ὥστε μηδεὶς καυχάσθω ἐν ἀνθρώποις·
  πάντα γὰρ ὑμῶν ἐστιν, <span style="color:#b00e23">(22)</span> εἴτε Παῦλος
  εἴτε Ἀπολλῶς εἴτε Κηφᾶς εἴτε κόσμος εἴτε ζωὴ εἴτε θάνατος εἴτε ἐνεστῶτα εἴτε
  μέλλοντα, πάντα ὑμῶν, <span style="color:#b00e23">(23)</span> ὑμεῖς δὲ
  Χριστοῦ, Χριστὸς δὲ θεοῦ.</p>

  <h3 id="first_epistle_to_the_corinthians4">4</h3>

  <p><span style="color:#b00e23">(1)</span> Οὕτως ἡμᾶς λογιζέσθω ἄνθρωπος ὡς
  ὑπηρέτας Χριστοῦ καὶ οἰκονόμους μυστηρίων θεοῦ. <span style=
  "color:#b00e23">(2)</span> ὧδε λοιπὸν ζητεῖται ἐν τοῖς οἰκονόμοις ἵνα πιστός
  τις εὑρεθῇ. <span style="color:#b00e23">(3)</span> ἐμοὶ δὲ εἰς ἐλάχιστόν
  ἐστιν, ἵνα ὑφʼ ὑμῶν ἀνακριθῶ ἢ ὑπὸ ἀνθρωπίνης ἡμέρας· ἀλλʼ οὐδὲ ἐμαυτὸν
  ἀνακρίνω· <span style="color:#b00e23">(4)</span> οὐδὲν γὰρ ἐμαυτῷ σύνοιδα,
  ἀλλʼ οὐκ ἐν τούτῳ δεδικαίωμαι, ὁ δὲ ἀνακρίνων με κύριός ἐστιν. <span style=
  "color:#b00e23">(5)</span> ὥστε μὴ πρὸ καιροῦ τι κρίνετε, ἕως ἂν ἔλθῃ ὁ
  κύριος, ὃς καὶ φωτίσει τὰ κρυπτὰ τοῦ σκότους καὶ φανερώσει τὰς βουλὰς τῶν
  καρδιῶν, καὶ τότε ὁ ἔπαινος γενήσεται ἑκάστῳ ἀπὸ τοῦ θεοῦ. <span style=
  "color:#b00e23">(6)</span> Ταῦτα δέ, ἀδελφοί, μετεσχημάτισα εἰς ἐμαυτὸν καὶ
  Ἀπολλῶν διʼ ὑμᾶς, ἵνα ἐν ἡμῖν μάθητε τό· Μὴ ὑπὲρ ἃ γέγραπται, ἵνα μὴ εἷς ὑπὲρ
  τοῦ ἑνὸς φυσιοῦσθε κατὰ τοῦ ἑτέρου. <span style="color:#b00e23">(7)</span>
  τίς γάρ σε διακρίνει; τί δὲ ἔχεις ὃ οὐκ ἔλαβες; εἰ δὲ καὶ ἔλαβες, τί καυχᾶσαι
  ὡς μὴ λαβών; <span style="color:#b00e23">(8)</span> Ἤδη κεκορεσμένοι ἐστέ,
  ἤδη ἐπλουτήσατε, χωρὶς ἡμῶν ἐβασιλεύσατε· καὶ ὄφελόν γε ἐβασιλεύσατε, ἵνα καὶ
  ἡμεῖς ὑμῖν συμβασιλεύσωμεν. <span style="color:#b00e23">(9)</span> δοκῶ γάρ,
  ὁ θεὸς ἡμᾶς τοὺς ἀποστόλους ἐσχάτους ἀπέδειξεν ὡς ἐπιθανατίους, ὅτι θέατρον
  ἐγενήθημεν τῷ κόσμῳ καὶ ἀγγέλοις καὶ ἀνθρώποις. <span style=
  "color:#b00e23">(10)</span> ἡμεῖς μωροὶ διὰ Χριστόν, ὑμεῖς δὲ φρόνιμοι ἐν
  Χριστῷ· ἡμεῖς ἀσθενεῖς, ὑμεῖς δὲ ἰσχυροί· ὑμεῖς ἔνδοξοι, ἡμεῖς δὲ ἄτιμοι.
  <span style="color:#b00e23">(11)</span> ἄχρι τῆς ἄρτι ὥρας καὶ πεινῶμεν καὶ
  διψῶμεν καὶ γυμνιτεύομεν καὶ κολαφιζόμεθα καὶ ἀστατοῦμεν <span style=
  "color:#b00e23">(12)</span> καὶ κοπιῶμεν ἐργαζόμενοι ταῖς ἰδίαις χερσίν·
  λοιδορούμενοι εὐλογοῦμεν, διωκόμενοι ἀνεχόμεθα, <span style=
  "color:#b00e23">(13)</span> δυσφημούμενοι παρακαλοῦμεν· ὡς περικαθάρματα τοῦ
  κόσμου ἐγενήθημεν, πάντων περίψημα ἕως ἄρτι. <span style=
  "color:#b00e23">(14)</span> Οὐκ ἐντρέπων ὑμᾶς γράφω ταῦτα, ἀλλʼ ὡς τέκνα μου
  ἀγαπητὰ νουθετῶν· <span style="color:#b00e23">(15)</span> ἐὰν γὰρ μυρίους
  παιδαγωγοὺς ἔχητε ἐν Χριστῷ, ἀλλʼ οὐ πολλοὺς πατέρας, ἐν γὰρ Χριστῷ Ἰησοῦ διὰ
  τοῦ εὐαγγελίου ἐγὼ ὑμᾶς ἐγέννησα. <span style="color:#b00e23">(16)</span>
  παρακαλῶ οὖν ὑμᾶς, μιμηταί μου γίνεσθε. <span style=
  "color:#b00e23">(17)</span> διὰ τοῦτο ἔπεμψα ὑμῖν Τιμόθεον, ὅς ἐστίν μου
  τέκνον ἀγαπητὸν καὶ πιστὸν ἐν κυρίῳ, ὃς ὑμᾶς ἀναμνήσει τὰς ὁδούς μου τὰς ἐν
  Χριστῷ Ἰησοῦ, καθὼς πανταχοῦ ἐν πάσῃ ἐκκλησίᾳ διδάσκω. <span style=
  "color:#b00e23">(18)</span> ὡς μὴ ἐρχομένου δέ μου πρὸς ὑμᾶς ἐφυσιώθησάν
  τινες· <span style="color:#b00e23">(19)</span> ἐλεύσομαι δὲ ταχέως πρὸς ὑμᾶς,
  ἐὰν ὁ κύριος θελήσῃ, καὶ γνώσομαι οὐ τὸν λόγον τῶν πεφυσιωμένων ἀλλὰ τὴν
  δύναμιν, <span style="color:#b00e23">(20)</span> οὐ γὰρ ἐν λόγῳ ἡ βασιλεία
  τοῦ θεοῦ ἀλλʼ ἐν δυνάμει. <span style="color:#b00e23">(21)</span> τί θέλετε;
  ἐν ῥάβδῳ ἔλθω πρὸς ὑμᾶς, ἢ ἐν ἀγάπῃ πνεύματί τε πραΰτητος;</p>

  <h3 id="first_epistle_to_the_corinthians5">5</h3>

  <p><span style="color:#b00e23">(1)</span> Ὅλως ἀκούεται ἐν ὑμῖν πορνεία, καὶ
  τοιαύτη πορνεία ἥτις οὐδὲ ἐν τοῖς ἔθνεσιν, ὥστε γυναῖκά τινα τοῦ πατρὸς
  ἔχειν. <span style="color:#b00e23">(2)</span> καὶ ὑμεῖς πεφυσιωμένοι ἐστέ,
  καὶ οὐχὶ μᾶλλον ἐπενθήσατε, ἵνα ἀρθῇ ἐκ μέσου ὑμῶν ὁ τὸ ἔργον τοῦτο ποιήσας;
  <span style="color:#b00e23">(3)</span> Ἐγὼ μὲν γάρ, ἀπὼν τῷ σώματι παρὼν δὲ
  τῷ πνεύματι, ἤδη κέκρικα ὡς παρὼν τὸν οὕτως τοῦτο κατεργασάμενον <span style=
  "color:#b00e23">(4)</span> ἐν τῷ ὀνόματι τοῦ κυρίου ἡμῶν Ἰησοῦ, συναχθέντων
  ὑμῶν καὶ τοῦ ἐμοῦ πνεύματος σὺν τῇ δυνάμει τοῦ κυρίου ἡμῶν Ἰησοῦ,
  <span style="color:#b00e23">(5)</span> παραδοῦναι τὸν τοιοῦτον τῷ Σατανᾷ εἰς
  ὄλεθρον τῆς σαρκός, ἵνα τὸ πνεῦμα σωθῇ ἐν τῇ ἡμέρᾳ τοῦ κυρίου. <span style=
  "color:#b00e23">(6)</span> Οὐ καλὸν τὸ καύχημα ὑμῶν. οὐκ οἴδατε ὅτι μικρὰ
  ζύμη ὅλον τὸ φύραμα ζυμοῖ; <span style="color:#b00e23">(7)</span> ἐκκαθάρατε
  τὴν παλαιὰν ζύμην, ἵνα ἦτε νέον φύραμα, καθώς ἐστε ἄζυμοι. καὶ γὰρ τὸ πάσχα
  ἡμῶν ἐτύθη Χριστός· <span style="color:#b00e23">(8)</span> ὥστε ἑορτάζωμεν,
  μὴ ἐν ζύμῃ παλαιᾷ μηδὲ ἐν ζύμῃ κακίας καὶ πονηρίας, ἀλλʼ ἐν ἀζύμοις
  εἰλικρινείας καὶ ἀληθείας. <span style="color:#b00e23">(9)</span> Ἔγραψα ὑμῖν
  ἐν τῇ ἐπιστολῇ μὴ συναναμίγνυσθαι πόρνοις, <span style=
  "color:#b00e23">(10)</span> οὐ πάντως τοῖς πόρνοις τοῦ κόσμου τούτου ἢ τοῖς
  πλεονέκταις καὶ ἅρπαξιν ἢ εἰδωλολάτραις, ἐπεὶ ὠφείλετε ἄρα ἐκ τοῦ κόσμου
  ἐξελθεῖν. <span style="color:#b00e23">(11)</span> νῦν δὲ ἔγραψα ὑμῖν μὴ
  συναναμίγνυσθαι ἐάν τις ἀδελφὸς ὀνομαζόμενος ᾖ πόρνος ἢ πλεονέκτης ἢ
  εἰδωλολάτρης ἢ λοίδορος ἢ μέθυσος ἢ ἅρπαξ, τῷ τοιούτῳ μηδὲ συνεσθίειν.
  <span style="color:#b00e23">(12)</span> τί γάρ μοι τοὺς ἔξω κρίνειν; οὐχὶ
  τοὺς ἔσω ὑμεῖς κρίνετε, <span style="color:#b00e23">(13)</span> τοὺς δὲ ἔξω ὁ
  θεὸς κρίνει; ἐξάρατε τὸν πονηρὸν ἐξ ὑμῶν αὐτῶν.</p>

  <h3 id="first_epistle_to_the_corinthians6">6</h3>

  <p><span style="color:#b00e23">(1)</span> Τολμᾷ τις ὑμῶν πρᾶγμα ἔχων πρὸς τὸν
  ἕτερον κρίνεσθαι ἐπὶ τῶν ἀδίκων, καὶ οὐχὶ ἐπὶ τῶν ἁγίων; <span style=
  "color:#b00e23">(2)</span> ἢ οὐκ οἴδατε ὅτι οἱ ἅγιοι τὸν κόσμον κρινοῦσιν;
  καὶ εἰ ἐν ὑμῖν κρίνεται ὁ κόσμος, ἀνάξιοί ἐστε κριτηρίων ἐλαχίστων;
  <span style="color:#b00e23">(3)</span> οὐκ οἴδατε ὅτι ἀγγέλους κρινοῦμεν,
  μήτιγε βιωτικά; <span style="color:#b00e23">(4)</span> βιωτικὰ μὲν οὖν
  κριτήρια ἐὰν ἔχητε, τοὺς ἐξουθενημένους ἐν τῇ ἐκκλησίᾳ, τούτους καθίζετε;
  <span style="color:#b00e23">(5)</span> πρὸς ἐντροπὴν ὑμῖν λέγω. οὕτως οὐκ ἔνι
  ἐν ὑμῖν οὐδεὶς σοφὸς ὃς δυνήσεται διακρῖναι ἀνὰ μέσον τοῦ ἀδελφοῦ αὐτοῦ,
  <span style="color:#b00e23">(6)</span> ἀλλὰ ἀδελφὸς μετὰ ἀδελφοῦ κρίνεται,
  καὶ τοῦτο ἐπὶ ἀπίστων; <span style="color:#b00e23">(7)</span> ἤδη μὲν οὖν
  ὅλως ἥττημα ὑμῖν ἐστιν ὅτι κρίματα ἔχετε μεθʼ ἑαυτῶν· διὰ τί οὐχὶ μᾶλλον
  ἀδικεῖσθε; διὰ τί οὐχὶ μᾶλλον ἀποστερεῖσθε; <span style=
  "color:#b00e23">(8)</span> ἀλλὰ ὑμεῖς ἀδικεῖτε καὶ ἀποστερεῖτε, καὶ τοῦτο
  ἀδελφούς. <span style="color:#b00e23">(9)</span> Ἢ οὐκ οἴδατε ὅτι ἄδικοι θεοῦ
  βασιλείαν οὐ κληρονομήσουσιν; μὴ πλανᾶσθε· οὔτε πόρνοι οὔτε εἰδωλολάτραι οὔτε
  μοιχοὶ οὔτε μαλακοὶ οὔτε ἀρσενοκοῖται <span style="color:#b00e23">(10)</span>
  οὔτε κλέπται οὔτε πλεονέκται, οὐ μέθυσοι, οὐ λοίδοροι, οὐχ ἅρπαγες βασιλείαν
  θεοῦ κληρονομήσουσιν. <span style="color:#b00e23">(11)</span> καὶ ταῦτά τινες
  ἦτε· ἀλλὰ ἀπελούσασθε, ἀλλὰ ἡγιάσθητε, ἀλλὰ ἐδικαιώθητε ἐν τῷ ὀνόματι τοῦ
  κυρίου Ἰησοῦ καὶ ἐν τῷ πνεύματι τοῦ θεοῦ ἡμῶν. <span style=
  "color:#b00e23">(12)</span> Πάντα μοι ἔξεστιν· ἀλλʼ οὐ πάντα συμφέρει. πάντα
  μοι ἔξεστιν· ἀλλʼ οὐκ ἐγὼ ἐξουσιασθήσομαι ὑπό τινος. <span style=
  "color:#b00e23">(13)</span> τὰ βρώματα τῇ κοιλίᾳ, καὶ ἡ κοιλία τοῖς βρώμασιν·
  ὁ δὲ θεὸς καὶ ταύτην καὶ ταῦτα καταργήσει. τὸ δὲ σῶμα οὐ τῇ πορνείᾳ ἀλλὰ τῷ
  κυρίῳ, καὶ ὁ κύριος τῷ σώματι· <span style="color:#b00e23">(14)</span> ὁ δὲ
  θεὸς καὶ τὸν κύριον ἤγειρεν καὶ ἡμᾶς ἐξεγερεῖ διὰ τῆς δυνάμεως αὐτοῦ.
  <span style="color:#b00e23">(15)</span> οὐκ οἴδατε ὅτι τὰ σώματα ὑμῶν μέλη
  Χριστοῦ ἐστιν; ἄρας οὖν τὰ μέλη τοῦ Χριστοῦ ποιήσω πόρνης μέλη; μὴ γένοιτο.
  <span style="color:#b00e23">(16)</span> ἢ οὐκ οἴδατε ὅτι ὁ κολλώμενος τῇ
  πόρνῃ ἓν σῶμά ἐστιν; Ἔσονται γάρ, φησίν, οἱ δύο εἰς σάρκα μίαν. <span style=
  "color:#b00e23">(17)</span> ὁ δὲ κολλώμενος τῷ κυρίῳ ἓν πνεῦμά ἐστιν.
  <span style="color:#b00e23">(18)</span> φεύγετε τὴν πορνείαν· πᾶν ἁμάρτημα ὃ
  ἐὰν ποιήσῃ ἄνθρωπος ἐκτὸς τοῦ σώματός ἐστιν, ὁ δὲ πορνεύων εἰς τὸ ἴδιον σῶμα
  ἁμαρτάνει. <span style="color:#b00e23">(19)</span> ἢ οὐκ οἴδατε ὅτι τὸ σῶμα
  ὑμῶν ναὸς τοῦ ἐν ὑμῖν ἁγίου πνεύματός ἐστιν, οὗ ἔχετε ἀπὸ θεοῦ; καὶ οὐκ ἐστὲ
  ἑαυτῶν, <span style="color:#b00e23">(20)</span> ἠγοράσθητε γὰρ τιμῆς·
  δοξάσατε δὴ τὸν θεὸν ἐν τῷ σώματι ὑμῶν.</p>

  <h3 id="first_epistle_to_the_corinthians7">7</h3>

  <p><span style="color:#b00e23">(1)</span> Περὶ δὲ ὧν ἐγράψατε, καλὸν ἀνθρώπῳ
  γυναικὸς μὴ ἅπτεσθαι· <span style="color:#b00e23">(2)</span> διὰ δὲ τὰς
  πορνείας ἕκαστος τὴν ἑαυτοῦ γυναῖκα ἐχέτω, καὶ ἑκάστη τὸν ἴδιον ἄνδρα ἐχέτω.
  <span style="color:#b00e23">(3)</span> τῇ γυναικὶ ὁ ἀνὴρ τὴν ὀφειλὴν
  ἀποδιδότω, ὁμοίως δὲ καὶ ἡ γυνὴ τῷ ἀνδρί. <span style=
  "color:#b00e23">(4)</span> ἡ γυνὴ τοῦ ἰδίου σώματος οὐκ ἐξουσιάζει ἀλλὰ ὁ
  ἀνήρ· ὁμοίως δὲ καὶ ὁ ἀνὴρ τοῦ ἰδίου σώματος οὐκ ἐξουσιάζει ἀλλὰ ἡ γυνή.
  <span style="color:#b00e23">(5)</span> μὴ ἀποστερεῖτε ἀλλήλους, εἰ μήτι ἂν ἐκ
  συμφώνου πρὸς καιρὸν ἵνα σχολάσητε τῇ προσευχῇ καὶ πάλιν ἐπὶ τὸ αὐτὸ ἦτε, ἵνα
  μὴ πειράζῃ ὑμᾶς ὁ Σατανᾶς διὰ τὴν ἀκρασίαν ὑμῶν. <span style=
  "color:#b00e23">(6)</span> τοῦτο δὲ λέγω κατὰ συγγνώμην, οὐ κατʼ ἐπιταγήν.
  <span style="color:#b00e23">(7)</span> θέλω δὲ πάντας ἀνθρώπους εἶναι ὡς καὶ
  ἐμαυτόν· ἀλλὰ ἕκαστος ἴδιον ἔχει χάρισμα ἐκ θεοῦ, ὁ μὲν οὕτως, ὁ δὲ οὕτως.
  <span style="color:#b00e23">(8)</span> Λέγω δὲ τοῖς ἀγάμοις καὶ ταῖς χήραις,
  καλὸν αὐτοῖς ἐὰν μείνωσιν ὡς κἀγώ· <span style="color:#b00e23">(9)</span> εἰ
  δὲ οὐκ ἐγκρατεύονται, γαμησάτωσαν, κρεῖττον γάρ ἐστιν γαμῆσαι ἢ πυροῦσθαι.
  <span style="color:#b00e23">(10)</span> Τοῖς δὲ γεγαμηκόσιν παραγγέλλω, οὐκ
  ἐγὼ ἀλλὰ ὁ κύριος, γυναῖκα ἀπὸ ἀνδρὸς μὴ χωρισθῆναι— <span style=
  "color:#b00e23">(11)</span> ἐὰν δὲ καὶ χωρισθῇ, μενέτω ἄγαμος ἢ τῷ ἀνδρὶ
  καταλλαγήτω—καὶ ἄνδρα γυναῖκα μὴ ἀφιέναι. <span style=
  "color:#b00e23">(12)</span> Τοῖς δὲ λοιποῖς λέγω ἐγώ, οὐχ ὁ κύριος· εἴ τις
  ἀδελφὸς γυναῖκα ἔχει ἄπιστον, καὶ αὕτη συνευδοκεῖ οἰκεῖν μετʼ αὐτοῦ, μὴ
  ἀφιέτω αὐτήν· <span style="color:#b00e23">(13)</span> καὶ γυνὴ εἴ τις ἔχει
  ἄνδρα ἄπιστον, καὶ οὗτος συνευδοκεῖ οἰκεῖν μετʼ αὐτῆς, μὴ ἀφιέτω τὸν ἄνδρα.
  <span style="color:#b00e23">(14)</span> ἡγίασται γὰρ ὁ ἀνὴρ ὁ ἄπιστος ἐν τῇ
  γυναικί, καὶ ἡγίασται ἡ γυνὴ ἡ ἄπιστος ἐν τῷ ἀδελφῷ· ἐπεὶ ἄρα τὰ τέκνα ὑμῶν
  ἀκάθαρτά ἐστιν, νῦν δὲ ἅγιά ἐστιν. <span style="color:#b00e23">(15)</span> εἰ
  δὲ ὁ ἄπιστος χωρίζεται, χωριζέσθω· οὐ δεδούλωται ὁ ἀδελφὸς ἢ ἡ ἀδελφὴ ἐν τοῖς
  τοιούτοις, ἐν δὲ εἰρήνῃ κέκληκεν ἡμᾶς ὁ θεός. <span style=
  "color:#b00e23">(16)</span> τί γὰρ οἶδας, γύναι, εἰ τὸν ἄνδρα σώσεις; ἢ τί
  οἶδας, ἄνερ, εἰ τὴν γυναῖκα σώσεις; <span style="color:#b00e23">(17)</span>
  Εἰ μὴ ἑκάστῳ ὡς ἐμέρισεν ὁ κύριος, ἕκαστον ὡς κέκληκεν ὁ θεός, οὕτως
  περιπατείτω· καὶ οὕτως ἐν ταῖς ἐκκλησίαις πάσαις διατάσσομαι. <span style=
  "color:#b00e23">(18)</span> περιτετμημένος τις ἐκλήθη; μὴ ἐπισπάσθω· ἐν
  ἀκροβυστίᾳ κέκληταί τις; μὴ περιτεμνέσθω. <span style=
  "color:#b00e23">(19)</span> ἡ περιτομὴ οὐδέν ἐστιν, καὶ ἡ ἀκροβυστία οὐδέν
  ἐστιν, ἀλλὰ τήρησις ἐντολῶν θεοῦ. <span style="color:#b00e23">(20)</span>
  ἕκαστος ἐν τῇ κλήσει ᾗ ἐκλήθη ἐν ταύτῃ μενέτω. <span style=
  "color:#b00e23">(21)</span> Δοῦλος ἐκλήθης; μή σοι μελέτω· ἀλλʼ εἰ καὶ
  δύνασαι ἐλεύθερος γενέσθαι, μᾶλλον χρῆσαι. <span style=
  "color:#b00e23">(22)</span> ὁ γὰρ ἐν κυρίῳ κληθεὶς δοῦλος ἀπελεύθερος κυρίου
  ἐστίν· ὁμοίως ὁ ἐλεύθερος κληθεὶς δοῦλός ἐστιν Χριστοῦ. <span style=
  "color:#b00e23">(23)</span> τιμῆς ἠγοράσθητε· μὴ γίνεσθε δοῦλοι ἀνθρώπων.
  <span style="color:#b00e23">(24)</span> ἕκαστος ἐν ᾧ ἐκλήθη, ἀδελφοί, ἐν
  τούτῳ μενέτω παρὰ θεῷ. <span style="color:#b00e23">(25)</span> Περὶ δὲ τῶν
  παρθένων ἐπιταγὴν κυρίου οὐκ ἔχω, γνώμην δὲ δίδωμι ὡς ἠλεημένος ὑπὸ κυρίου
  πιστὸς εἶναι. <span style="color:#b00e23">(26)</span> νομίζω οὖν τοῦτο καλὸν
  ὑπάρχειν διὰ τὴν ἐνεστῶσαν ἀνάγκην, ὅτι καλὸν ἀνθρώπῳ τὸ οὕτως εἶναι.
  <span style="color:#b00e23">(27)</span> δέδεσαι γυναικί; μὴ ζήτει λύσιν·
  λέλυσαι ἀπὸ γυναικός; μὴ ζήτει γυναῖκα· <span style=
  "color:#b00e23">(28)</span> ἐὰν δὲ καὶ γαμήσῃς, οὐχ ἥμαρτες. καὶ ἐὰν γήμῃ ἡ
  παρθένος, οὐχ ἥμαρτεν. θλῖψιν δὲ τῇ σαρκὶ ἕξουσιν οἱ τοιοῦτοι, ἐγὼ δὲ ὑμῶν
  φείδομαι. <span style="color:#b00e23">(29)</span> τοῦτο δέ φημι, ἀδελφοί, ὁ
  καιρὸς συνεσταλμένος ἐστίν· τὸ λοιπὸν ἵνα καὶ οἱ ἔχοντες γυναῖκας ὡς μὴ
  ἔχοντες ὦσιν, <span style="color:#b00e23">(30)</span> καὶ οἱ κλαίοντες ὡς μὴ
  κλαίοντες, καὶ οἱ χαίροντες ὡς μὴ χαίροντες, καὶ οἱ ἀγοράζοντες ὡς μὴ
  κατέχοντες, <span style="color:#b00e23">(31)</span> καὶ οἱ χρώμενοι τὸν
  κόσμον ὡς μὴ καταχρώμενοι· παράγει γὰρ τὸ σχῆμα τοῦ κόσμου τούτου.
  <span style="color:#b00e23">(32)</span> Θέλω δὲ ὑμᾶς ἀμερίμνους εἶναι. ὁ
  ἄγαμος μεριμνᾷ τὰ τοῦ κυρίου, πῶς ἀρέσῃ τῷ κυρίῳ· <span style=
  "color:#b00e23">(33)</span> ὁ δὲ γαμήσας μεριμνᾷ τὰ τοῦ κόσμου, πῶς ἀρέσῃ τῇ
  γυναικί, <span style="color:#b00e23">(34)</span> καὶ μεμέρισται. καὶ ἡ γυνὴ ἡ
  ἄγαμος καὶ ἡ παρθένος μεριμνᾷ τὰ τοῦ κυρίου, ἵνα ᾖ ἁγία καὶ τῷ σώματι καὶ τῷ
  πνεύματι· ἡ δὲ γαμήσασα μεριμνᾷ τὰ τοῦ κόσμου, πῶς ἀρέσῃ τῷ ἀνδρί.
  <span style="color:#b00e23">(35)</span> τοῦτο δὲ πρὸς τὸ ὑμῶν αὐτῶν σύμφορον
  λέγω, οὐχ ἵνα βρόχον ὑμῖν ἐπιβάλω, ἀλλὰ πρὸς τὸ εὔσχημον καὶ εὐπάρεδρον τῷ
  κυρίῳ ἀπερισπάστως. <span style="color:#b00e23">(36)</span> Εἰ δέ τις
  ἀσχημονεῖν ἐπὶ τὴν παρθένον αὐτοῦ νομίζει ἐὰν ᾖ ὑπέρακμος, καὶ οὕτως ὀφείλει
  γίνεσθαι, ὃ θέλει ποιείτω· οὐχ ἁμαρτάνει· γαμείτωσαν. <span style=
  "color:#b00e23">(37)</span> ὃς δὲ ἕστηκεν ἐν τῇ καρδίᾳ αὐτοῦ ἑδραῖος μὴ ἔχων
  ἀνάγκην, ἐξουσίαν δὲ ἔχει περὶ τοῦ ἰδίου θελήματος, καὶ τοῦτο κέκρικεν ἐν τῇ
  ἰδίᾳ καρδίᾳ, τηρεῖν τὴν ἑαυτοῦ παρθένον, καλῶς ποιήσει· <span style=
  "color:#b00e23">(38)</span> ὥστε καὶ ὁ γαμίζων τὴν παρθένον ἑαυτοῦ καλῶς
  ποιεῖ, καὶ ὁ μὴ γαμίζων κρεῖσσον ποιήσει. <span style=
  "color:#b00e23">(39)</span> Γυνὴ δέδεται ἐφʼ ὅσον χρόνον ζῇ ὁ ἀνὴρ αὐτῆς· ἐὰν
  δὲ κοιμηθῇ ὁ ἀνήρ, ἐλευθέρα ἐστὶν ᾧ θέλει γαμηθῆναι, μόνον ἐν κυρίῳ·
  <span style="color:#b00e23">(40)</span> μακαριωτέρα δέ ἐστιν ἐὰν οὕτως μείνῃ,
  κατὰ τὴν ἐμὴν γνώμην, δοκῶ δὲ κἀγὼ πνεῦμα θεοῦ ἔχειν.</p>

  <h3 id="first_epistle_to_the_corinthians8">8</h3>

  <p><span style="color:#b00e23">(1)</span> Περὶ δὲ τῶν εἰδωλοθύτων, οἴδαμεν
  ὅτι πάντες γνῶσιν ἔχομεν. ἡ γνῶσις φυσιοῖ, ἡ δὲ ἀγάπη οἰκοδομεῖ. <span style=
  "color:#b00e23">(2)</span> εἴ τις δοκεῖ ἐγνωκέναι τι, οὔπω ἔγνω καθὼς δεῖ
  γνῶναι· <span style="color:#b00e23">(3)</span> εἰ δέ τις ἀγαπᾷ τὸν θεόν,
  οὗτος ἔγνωσται ὑπʼ αὐτοῦ. <span style="color:#b00e23">(4)</span> Περὶ τῆς
  βρώσεως οὖν τῶν εἰδωλοθύτων οἴδαμεν ὅτι οὐδὲν εἴδωλον ἐν κόσμῳ, καὶ ὅτι
  οὐδεὶς θεὸς εἰ μὴ εἷς. <span style="color:#b00e23">(5)</span> καὶ γὰρ εἴπερ
  εἰσὶν λεγόμενοι θεοὶ εἴτε ἐν οὐρανῷ εἴτε ἐπὶ γῆς, ὥσπερ εἰσὶν θεοὶ πολλοὶ καὶ
  κύριοι πολλοί, <span style="color:#b00e23">(6)</span> ἀλλʼ ἡμῖν εἷς θεὸς ὁ
  πατήρ, ἐξ οὗ τὰ πάντα καὶ ἡμεῖς εἰς αὐτόν, καὶ εἷς κύριος Ἰησοῦς Χριστός, διʼ
  οὗ τὰ πάντα καὶ ἡμεῖς διʼ αὐτοῦ. <span style="color:#b00e23">(7)</span> Ἀλλʼ
  οὐκ ἐν πᾶσιν ἡ γνῶσις· τινὲς δὲ τῇ συνηθείᾳ ἕως ἄρτι τοῦ εἰδώλου ὡς
  εἰδωλόθυτον ἐσθίουσιν, καὶ ἡ συνείδησις αὐτῶν ἀσθενὴς οὖσα μολύνεται.
  <span style="color:#b00e23">(8)</span> βρῶμα δὲ ἡμᾶς οὐ παραστήσει τῷ θεῷ·
  οὔτε γὰρ ἐὰν φάγωμεν, περισσεύομεν, οὔτε ἐὰν μὴ φάγωμεν, ὑστερούμεθα.
  <span style="color:#b00e23">(9)</span> βλέπετε δὲ μή πως ἡ ἐξουσία ὑμῶν αὕτη
  πρόσκομμα γένηται τοῖς ἀσθενέσιν. <span style="color:#b00e23">(10)</span> ἐὰν
  γάρ τις ἴδῃ σὲ τὸν ἔχοντα γνῶσιν ἐν εἰδωλείῳ κατακείμενον, οὐχὶ ἡ συνείδησις
  αὐτοῦ ἀσθενοῦς ὄντος οἰκοδομηθήσεται εἰς τὸ τὰ εἰδωλόθυτα ἐσθίειν;
  <span style="color:#b00e23">(11)</span> ἀπόλλυται γὰρ ὁ ἀσθενῶν ἐν τῇ σῇ
  γνώσει, ὁ ἀδελφὸς διʼ ὃν Χριστὸς ἀπέθανεν. <span style=
  "color:#b00e23">(12)</span> οὕτως δὲ ἁμαρτάνοντες εἰς τοὺς ἀδελφοὺς καὶ
  τύπτοντες αὐτῶν τὴν συνείδησιν ἀσθενοῦσαν εἰς Χριστὸν ἁμαρτάνετε.
  <span style="color:#b00e23">(13)</span> διόπερ εἰ βρῶμα σκανδαλίζει τὸν
  ἀδελφόν μου, οὐ μὴ φάγω κρέα εἰς τὸν αἰῶνα, ἵνα μὴ τὸν ἀδελφόν μου
  σκανδαλίσω.</p>

  <h3 id="first_epistle_to_the_corinthians9">9</h3>

  <p><span style="color:#b00e23">(1)</span> Οὐκ εἰμὶ ἐλεύθερος; οὐκ εἰμὶ
  ἀπόστολος; οὐχὶ Ἰησοῦν τὸν κύριον ἡμῶν ἑόρακα; οὐ τὸ ἔργον μου ὑμεῖς ἐστε ἐν
  κυρίῳ; <span style="color:#b00e23">(2)</span> εἰ ἄλλοις οὐκ εἰμὶ ἀπόστολος,
  ἀλλά γε ὑμῖν εἰμι, ἡ γὰρ σφραγίς μου τῆς ἀποστολῆς ὑμεῖς ἐστε ἐν κυρίῳ.
  <span style="color:#b00e23">(3)</span> Ἡ ἐμὴ ἀπολογία τοῖς ἐμὲ ἀνακρίνουσίν
  ἐστιν αὕτη. <span style="color:#b00e23">(4)</span> μὴ οὐκ ἔχομεν ἐξουσίαν
  φαγεῖν καὶ πεῖν; <span style="color:#b00e23">(5)</span> μὴ οὐκ ἔχομεν
  ἐξουσίαν ἀδελφὴν γυναῖκα περιάγειν, ὡς καὶ οἱ λοιποὶ ἀπόστολοι καὶ οἱ ἀδελφοὶ
  τοῦ κυρίου καὶ Κηφᾶς; <span style="color:#b00e23">(6)</span> ἢ μόνος ἐγὼ καὶ
  Βαρναβᾶς οὐκ ἔχομεν ἐξουσίαν μὴ ἐργάζεσθαι; <span style=
  "color:#b00e23">(7)</span> τίς στρατεύεται ἰδίοις ὀψωνίοις ποτέ; τίς φυτεύει
  ἀμπελῶνα καὶ τὸν καρπὸν αὐτοῦ οὐκ ἐσθίει; τίς ποιμαίνει ποίμνην καὶ ἐκ τοῦ
  γάλακτος τῆς ποίμνης οὐκ ἐσθίει; <span style="color:#b00e23">(8)</span> Μὴ
  κατὰ ἄνθρωπον ταῦτα λαλῶ ἢ καὶ ὁ νόμος ταῦτα οὐ λέγει; <span style=
  "color:#b00e23">(9)</span> ἐν γὰρ τῷ Μωϋσέως νόμῳ γέγραπται· Οὐ κημώσεις βοῦν
  ἀλοῶντα. μὴ τῶν βοῶν μέλει τῷ θεῷ, <span style="color:#b00e23">(10)</span> ἢ
  διʼ ἡμᾶς πάντως λέγει; διʼ ἡμᾶς γὰρ ἐγράφη, ὅτι ὀφείλει ἐπʼ ἐλπίδι ὁ ἀροτριῶν
  ἀροτριᾶν, καὶ ὁ ἀλοῶν ἐπʼ ἐλπίδι τοῦ μετέχειν. <span style=
  "color:#b00e23">(11)</span> εἰ ἡμεῖς ὑμῖν τὰ πνευματικὰ ἐσπείραμεν, μέγα εἰ
  ἡμεῖς ὑμῶν τὰ σαρκικὰ θερίσομεν; <span style="color:#b00e23">(12)</span> εἰ
  ἄλλοι τῆς ὑμῶν ἐξουσίας μετέχουσιν, οὐ μᾶλλον ἡμεῖς; Ἀλλʼ οὐκ ἐχρησάμεθα τῇ
  ἐξουσίᾳ ταύτῃ, ἀλλὰ πάντα στέγομεν ἵνα μή τινα ἐγκοπὴν δῶμεν τῷ εὐαγγελίῳ τοῦ
  Χριστοῦ. <span style="color:#b00e23">(13)</span> οὐκ οἴδατε ὅτι οἱ τὰ ἱερὰ
  ἐργαζόμενοι τὰ ἐκ τοῦ ἱεροῦ ἐσθίουσιν, οἱ τῷ θυσιαστηρίῳ παρεδρεύοντες τῷ
  θυσιαστηρίῳ συμμερίζονται; <span style="color:#b00e23">(14)</span> οὕτως καὶ
  ὁ κύριος διέταξεν τοῖς τὸ εὐαγγέλιον καταγγέλλουσιν ἐκ τοῦ εὐαγγελίου ζῆν.
  <span style="color:#b00e23">(15)</span> Ἐγὼ δὲ οὐ κέχρημαι οὐδενὶ τούτων. οὐκ
  ἔγραψα δὲ ταῦτα ἵνα οὕτως γένηται ἐν ἐμοί, καλὸν γάρ μοι μᾶλλον ἀποθανεῖν ἤ—
  τὸ καύχημά μου οὐδεὶς κενώσει. <span style="color:#b00e23">(16)</span> ἐὰν
  γὰρ εὐαγγελίζωμαι, οὐκ ἔστιν μοι καύχημα, ἀνάγκη γάρ μοι ἐπίκειται· οὐαὶ γάρ
  μοί ἐστιν ἐὰν μὴ εὐαγγελίσωμαι. <span style="color:#b00e23">(17)</span> εἰ
  γὰρ ἑκὼν τοῦτο πράσσω, μισθὸν ἔχω· εἰ δὲ ἄκων, οἰκονομίαν πεπίστευμαι.
  <span style="color:#b00e23">(18)</span> τίς οὖν μού ἐστιν ὁ μισθός; ἵνα
  εὐαγγελιζόμενος ἀδάπανον θήσω τὸ εὐαγγέλιον, εἰς τὸ μὴ καταχρήσασθαι τῇ
  ἐξουσίᾳ μου ἐν τῷ εὐαγγελίῳ. <span style="color:#b00e23">(19)</span>
  Ἐλεύθερος γὰρ ὢν ἐκ πάντων πᾶσιν ἐμαυτὸν ἐδούλωσα, ἵνα τοὺς πλείονας κερδήσω·
  <span style="color:#b00e23">(20)</span> καὶ ἐγενόμην τοῖς Ἰουδαίοις ὡς
  Ἰουδαῖος, ἵνα Ἰουδαίους κερδήσω· τοῖς ὑπὸ νόμον ὡς ὑπὸ νόμον, μὴ ὢν αὐτὸς ὑπὸ
  νόμον, ἵνα τοὺς ὑπὸ νόμον κερδήσω· <span style="color:#b00e23">(21)</span>
  τοῖς ἀνόμοις ὡς ἄνομος, μὴ ὢν ἄνομος θεοῦ ἀλλʼ ἔννομος Χριστοῦ, ἵνα κερδάνω
  τοὺς ἀνόμους· <span style="color:#b00e23">(22)</span> ἐγενόμην τοῖς ἀσθενέσιν
  ἀσθενής, ἵνα τοὺς ἀσθενεῖς κερδήσω· τοῖς πᾶσιν γέγονα πάντα, ἵνα πάντως τινὰς
  σώσω. <span style="color:#b00e23">(23)</span> πάντα δὲ ποιῶ διὰ τὸ
  εὐαγγέλιον, ἵνα συγκοινωνὸς αὐτοῦ γένωμαι. <span style=
  "color:#b00e23">(24)</span> Οὐκ οἴδατε ὅτι οἱ ἐν σταδίῳ τρέχοντες πάντες μὲν
  τρέχουσιν, εἷς δὲ λαμβάνει τὸ βραβεῖον; οὕτως τρέχετε ἵνα καταλάβητε.
  <span style="color:#b00e23">(25)</span> πᾶς δὲ ὁ ἀγωνιζόμενος πάντα
  ἐγκρατεύεται, ἐκεῖνοι μὲν οὖν ἵνα φθαρτὸν στέφανον λάβωσιν, ἡμεῖς δὲ
  ἄφθαρτον. <span style="color:#b00e23">(26)</span> ἐγὼ τοίνυν οὕτως τρέχω ὡς
  οὐκ ἀδήλως, οὕτως πυκτεύω ὡς οὐκ ἀέρα δέρων· <span style=
  "color:#b00e23">(27)</span> ἀλλὰ ὑπωπιάζω μου τὸ σῶμα καὶ δουλαγωγῶ, μή πως
  ἄλλοις κηρύξας αὐτὸς ἀδόκιμος γένωμαι.</p>

  <h3 id="first_epistle_to_the_corinthians10">10</h3>

  <p><span style="color:#b00e23">(1)</span> Οὐ θέλω γὰρ ὑμᾶς ἀγνοεῖν, ἀδελφοί,
  ὅτι οἱ πατέρες ἡμῶν πάντες ὑπὸ τὴν νεφέλην ἦσαν καὶ πάντες διὰ τῆς θαλάσσης
  διῆλθον, <span style="color:#b00e23">(2)</span> καὶ πάντες εἰς τὸν Μωϋσῆν
  ἐβαπτίσαντο ἐν τῇ νεφέλῃ καὶ ἐν τῇ θαλάσσῃ, <span style=
  "color:#b00e23">(3)</span> καὶ πάντες τὸ αὐτὸ πνευματικὸν βρῶμα ἔφαγον
  <span style="color:#b00e23">(4)</span> καὶ πάντες τὸ αὐτὸ πνευματικὸν ἔπιον
  πόμα, ἔπινον γὰρ ἐκ πνευματικῆς ἀκολουθούσης πέτρας, ἡ πέτρα δὲ ἦν ὁ Χριστός·
  <span style="color:#b00e23">(5)</span> ἀλλʼ οὐκ ἐν τοῖς πλείοσιν αὐτῶν
  ηὐδόκησεν ὁ θεός, κατεστρώθησαν γὰρ ἐν τῇ ἐρήμῳ. <span style=
  "color:#b00e23">(6)</span> Ταῦτα δὲ τύποι ἡμῶν ἐγενήθησαν, εἰς τὸ μὴ εἶναι
  ἡμᾶς ἐπιθυμητὰς κακῶν, καθὼς κἀκεῖνοι ἐπεθύμησαν. <span style=
  "color:#b00e23">(7)</span> μηδὲ εἰδωλολάτραι γίνεσθε, καθώς τινες αὐτῶν·
  ὥσπερ γέγραπται· Ἐκάθισεν ὁ λαὸς φαγεῖν καὶ πεῖν, καὶ ἀνέστησαν παίζειν.
  <span style="color:#b00e23">(8)</span> μηδὲ πορνεύωμεν, καθώς τινες αὐτῶν
  ἐπόρνευσαν, καὶ ἔπεσαν μιᾷ ἡμέρᾳ εἴκοσι τρεῖς χιλιάδες. <span style=
  "color:#b00e23">(9)</span> μηδὲ ἐκπειράζωμεν τὸν Χριστόν, καθώς τινες αὐτῶν
  ἐπείρασαν, καὶ ὑπὸ τῶν ὄφεων ἀπώλλυντο. <span style=
  "color:#b00e23">(10)</span> μηδὲ γογγύζετε, καθάπερ τινὲς αὐτῶν ἐγόγγυσαν,
  καὶ ἀπώλοντο ὑπὸ τοῦ ὀλοθρευτοῦ. <span style="color:#b00e23">(11)</span>
  ταῦτα δὲ τυπικῶς συνέβαινεν ἐκείνοις, ἐγράφη δὲ πρὸς νουθεσίαν ἡμῶν, εἰς οὓς
  τὰ τέλη τῶν αἰώνων κατήντηκεν. <span style="color:#b00e23">(12)</span> ὥστε ὁ
  δοκῶν ἑστάναι βλεπέτω μὴ πέσῃ, <span style="color:#b00e23">(13)</span>
  πειρασμὸς ὑμᾶς οὐκ εἴληφεν εἰ μὴ ἀνθρώπινος· πιστὸς δὲ ὁ θεός, ὃς οὐκ ἐάσει
  ὑμᾶς πειρασθῆναι ὑπὲρ ὃ δύνασθε, ἀλλὰ ποιήσει σὺν τῷ πειρασμῷ καὶ τὴν ἔκβασιν
  τοῦ δύνασθαι ὑπενεγκεῖν. <span style="color:#b00e23">(14)</span> Διόπερ,
  ἀγαπητοί μου, φεύγετε ἀπὸ τῆς εἰδωλολατρίας. <span style=
  "color:#b00e23">(15)</span> ὡς φρονίμοις λέγω· κρίνατε ὑμεῖς ὅ φημι.
  <span style="color:#b00e23">(16)</span> τὸ ποτήριον τῆς εὐλογίας ὃ
  εὐλογοῦμεν, οὐχὶ κοινωνία ἐστὶν τοῦ αἵματος τοῦ Χριστοῦ; τὸν ἄρτον ὃν κλῶμεν,
  οὐχὶ κοινωνία τοῦ σώματος τοῦ Χριστοῦ ἐστιν; <span style=
  "color:#b00e23">(17)</span> ὅτι εἷς ἄρτος, ἓν σῶμα οἱ πολλοί ἐσμεν, οἱ γὰρ
  πάντες ἐκ τοῦ ἑνὸς ἄρτου μετέχομεν. <span style="color:#b00e23">(18)</span>
  βλέπετε τὸν Ἰσραὴλ κατὰ σάρκα· οὐχ οἱ ἐσθίοντες τὰς θυσίας κοινωνοὶ τοῦ
  θυσιαστηρίου εἰσίν; <span style="color:#b00e23">(19)</span> τί οὖν φημι; ὅτι
  εἰδωλόθυτόν τί ἐστιν, ἢ ὅτι εἴδωλόν τί ἐστιν; <span style=
  "color:#b00e23">(20)</span> ἀλλʼ ὅτι ἃ θύουσιν, δαιμονίοις καὶ οὐ θεῷ
  θύουσιν, οὐ θέλω δὲ ὑμᾶς κοινωνοὺς τῶν δαιμονίων γίνεσθαι. <span style=
  "color:#b00e23">(21)</span> οὐ δύνασθε ποτήριον κυρίου πίνειν καὶ ποτήριον
  δαιμονίων· οὐ δύνασθε τραπέζης κυρίου μετέχειν καὶ τραπέζης δαιμονίων.
  <span style="color:#b00e23">(22)</span> ἢ παραζηλοῦμεν τὸν κύριον; μὴ
  ἰσχυρότεροι αὐτοῦ ἐσμεν; <span style="color:#b00e23">(23)</span> Πάντα
  ἔξεστιν· ἀλλʼ οὐ πάντα συμφέρει. πάντα ἔξεστιν· ἀλλʼ οὐ πάντα οἰκοδομεῖ.
  <span style="color:#b00e23">(24)</span> μηδεὶς τὸ ἑαυτοῦ ζητείτω ἀλλὰ τὸ τοῦ
  ἑτέρου. <span style="color:#b00e23">(25)</span> πᾶν τὸ ἐν μακέλλῳ πωλούμενον
  ἐσθίετε μηδὲν ἀνακρίνοντες διὰ τὴν συνείδησιν, <span style=
  "color:#b00e23">(26)</span> τοῦ κυρίου γὰρ ἡ γῆ καὶ τὸ πλήρωμα αὐτῆς.
  <span style="color:#b00e23">(27)</span> εἴ τις καλεῖ ὑμᾶς τῶν ἀπίστων καὶ
  θέλετε πορεύεσθαι, πᾶν τὸ παρατιθέμενον ὑμῖν ἐσθίετε μηδὲν ἀνακρίνοντες διὰ
  τὴν συνείδησιν· <span style="color:#b00e23">(28)</span> ἐὰν δέ τις ὑμῖν εἴπῃ·
  Τοῦτο ἱερόθυτόν ἐστιν, μὴ ἐσθίετε διʼ ἐκεῖνον τὸν μηνύσαντα καὶ τὴν
  συνείδησιν· <span style="color:#b00e23">(29)</span> συνείδησιν δὲ λέγω οὐχὶ
  τὴν ἑαυτοῦ ἀλλὰ τὴν τοῦ ἑτέρου· ἱνατί γὰρ ἡ ἐλευθερία μου κρίνεται ὑπὸ ἄλλης
  συνειδήσεως; <span style="color:#b00e23">(30)</span> εἰ ἐγὼ χάριτι μετέχω, τί
  βλασφημοῦμαι ὑπὲρ οὗ ἐγὼ εὐχαριστῶ; <span style="color:#b00e23">(31)</span>
  Εἴτε οὖν ἐσθίετε εἴτε πίνετε εἴτε τι ποιεῖτε, πάντα εἰς δόξαν θεοῦ ποιεῖτε.
  <span style="color:#b00e23">(32)</span> ἀπρόσκοποι καὶ Ἰουδαίοις γίνεσθε καὶ
  Ἕλλησιν καὶ τῇ ἐκκλησίᾳ τοῦ θεοῦ, <span style="color:#b00e23">(33)</span>
  καθὼς κἀγὼ πάντα πᾶσιν ἀρέσκω, μὴ ζητῶν τὸ ἐμαυτοῦ σύμφορον ἀλλὰ τὸ τῶν
  πολλῶν, ἵνα σωθῶσιν.</p>

  <h3 id="first_epistle_to_the_corinthians11">11</h3>

  <p><span style="color:#b00e23">(1)</span> μιμηταί μου γίνεσθε, καθὼς κἀγὼ
  Χριστοῦ. <span style="color:#b00e23">(2)</span> Ἐπαινῶ δὲ ὑμᾶς ὅτι πάντα μου
  μέμνησθε καὶ καθὼς παρέδωκα ὑμῖν τὰς παραδόσεις κατέχετε. <span style=
  "color:#b00e23">(3)</span> θέλω δὲ ὑμᾶς εἰδέναι ὅτι παντὸς ἀνδρὸς ἡ κεφαλὴ ὁ
  Χριστός ἐστιν, κεφαλὴ δὲ γυναικὸς ὁ ἀνήρ, κεφαλὴ δὲ τοῦ Χριστοῦ ὁ θεός.
  <span style="color:#b00e23">(4)</span> πᾶς ἀνὴρ προσευχόμενος ἢ προφητεύων
  κατὰ κεφαλῆς ἔχων καταισχύνει τὴν κεφαλὴν αὐτοῦ· <span style=
  "color:#b00e23">(5)</span> πᾶσα δὲ γυνὴ προσευχομένη ἢ προφητεύουσα
  ἀκατακαλύπτῳ τῇ κεφαλῇ καταισχύνει τὴν κεφαλὴν αὐτῆς, ἓν γάρ ἐστιν καὶ τὸ
  αὐτὸ τῇ ἐξυρημένῃ. <span style="color:#b00e23">(6)</span> εἰ γὰρ οὐ
  κατακαλύπτεται γυνή, καὶ κειράσθω· εἰ δὲ αἰσχρὸν γυναικὶ τὸ κείρασθαι ἢ
  ξυρᾶσθαι, κατακαλυπτέσθω. <span style="color:#b00e23">(7)</span> ἀνὴρ μὲν γὰρ
  οὐκ ὀφείλει κατακαλύπτεσθαι τὴν κεφαλήν, εἰκὼν καὶ δόξα θεοῦ ὑπάρχων· ἡ γυνὴ
  δὲ δόξα ἀνδρός ἐστιν. <span style="color:#b00e23">(8)</span> οὐ γάρ ἐστιν
  ἀνὴρ ἐκ γυναικός, ἀλλὰ γυνὴ ἐξ ἀνδρός· <span style="color:#b00e23">(9)</span>
  καὶ γὰρ οὐκ ἐκτίσθη ἀνὴρ διὰ τὴν γυναῖκα, ἀλλὰ γυνὴ διὰ τὸν ἄνδρα.
  <span style="color:#b00e23">(10)</span> διὰ τοῦτο ὀφείλει ἡ γυνὴ ἐξουσίαν
  ἔχειν ἐπὶ τῆς κεφαλῆς διὰ τοὺς ἀγγέλους. <span style=
  "color:#b00e23">(11)</span> πλὴν οὔτε γυνὴ χωρὶς ἀνδρὸς οὔτε ἀνὴρ χωρὶς
  γυναικὸς ἐν κυρίῳ· <span style="color:#b00e23">(12)</span> ὥσπερ γὰρ ἡ γυνὴ
  ἐκ τοῦ ἀνδρός, οὕτως καὶ ὁ ἀνὴρ διὰ τῆς γυναικός· τὰ δὲ πάντα ἐκ τοῦ θεοῦ.
  <span style="color:#b00e23">(13)</span> ἐν ὑμῖν αὐτοῖς κρίνατε· πρέπον ἐστὶν
  γυναῖκα ἀκατακάλυπτον τῷ θεῷ προσεύχεσθαι; <span style=
  "color:#b00e23">(14)</span> οὐδὲ ἡ φύσις αὐτὴ διδάσκει ὑμᾶς ὅτι ἀνὴρ μὲν ἐὰν
  κομᾷ, ἀτιμία αὐτῷ ἐστιν, <span style="color:#b00e23">(15)</span> γυνὴ δὲ ἐὰν
  κομᾷ, δόξα αὐτῇ ἐστιν; ὅτι ἡ κόμη ἀντὶ περιβολαίου δέδοται. <span style=
  "color:#b00e23">(16)</span> εἰ δέ τις δοκεῖ φιλόνεικος εἶναι, ἡμεῖς τοιαύτην
  συνήθειαν οὐκ ἔχομεν, οὐδὲ αἱ ἐκκλησίαι τοῦ θεοῦ. <span style=
  "color:#b00e23">(17)</span> Τοῦτο δὲ παραγγέλλων οὐκ ἐπαινῶ ὅτι οὐκ εἰς τὸ
  κρεῖσσον ἀλλὰ εἰς τὸ ἧσσον συνέρχεσθε. <span style=
  "color:#b00e23">(18)</span> πρῶτον μὲν γὰρ συνερχομένων ὑμῶν ἐν ἐκκλησίᾳ
  ἀκούω σχίσματα ἐν ὑμῖν ὑπάρχειν, καὶ μέρος τι πιστεύω. <span style=
  "color:#b00e23">(19)</span> δεῖ γὰρ καὶ αἱρέσεις ἐν ὑμῖν εἶναι, ἵνα καὶ οἱ
  δόκιμοι φανεροὶ γένωνται ἐν ὑμῖν. <span style="color:#b00e23">(20)</span>
  συνερχομένων οὖν ὑμῶν ἐπὶ τὸ αὐτὸ οὐκ ἔστιν κυριακὸν δεῖπνον φαγεῖν,
  <span style="color:#b00e23">(21)</span> ἕκαστος γὰρ τὸ ἴδιον δεῖπνον
  προλαμβάνει ἐν τῷ φαγεῖν, καὶ ὃς μὲν πεινᾷ, ὃς δὲ μεθύει. <span style=
  "color:#b00e23">(22)</span> μὴ γὰρ οἰκίας οὐκ ἔχετε εἰς τὸ ἐσθίειν καὶ
  πίνειν; ἢ τῆς ἐκκλησίας τοῦ θεοῦ καταφρονεῖτε, καὶ καταισχύνετε τοὺς μὴ
  ἔχοντας; τί εἴπω ὑμῖν; ἐπαινέσω ὑμᾶς; ἐν τούτῳ οὐκ ἐπαινῶ. <span style=
  "color:#b00e23">(23)</span> Ἐγὼ γὰρ παρέλαβον ἀπὸ τοῦ κυρίου, ὃ καὶ παρέδωκα
  ὑμῖν, ὅτι ὁ κύριος Ἰησοῦς ἐν τῇ νυκτὶ ᾗ παρεδίδετο ἔλαβεν ἄρτον <span style=
  "color:#b00e23">(24)</span> καὶ εὐχαριστήσας ἔκλασεν καὶ εἶπεν· Τοῦτό μού
  ἐστιν τὸ σῶμα τὸ ὑπὲρ ὑμῶν· τοῦτο ποιεῖτε εἰς τὴν ἐμὴν ἀνάμνησιν.
  <span style="color:#b00e23">(25)</span> ὡσαύτως καὶ τὸ ποτήριον μετὰ τὸ
  δειπνῆσαι, λέγων· Τοῦτο τὸ ποτήριον ἡ καινὴ διαθήκη ἐστὶν ἐν τῷ ἐμῷ αἵματι·
  τοῦτο ποιεῖτε, ὁσάκις ἐὰν πίνητε, εἰς τὴν ἐμὴν ἀνάμνησιν. <span style=
  "color:#b00e23">(26)</span> ὁσάκις γὰρ ἐὰν ἐσθίητε τὸν ἄρτον τοῦτον καὶ τὸ
  ποτήριον πίνητε, τὸν θάνατον τοῦ κυρίου καταγγέλλετε, ἄχρι οὗ ἔλθῃ.
  <span style="color:#b00e23">(27)</span> Ὥστε ὃς ἂν ἐσθίῃ τὸν ἄρτον ἢ πίνῃ τὸ
  ποτήριον τοῦ κυρίου ἀναξίως, ἔνοχος ἔσται τοῦ σώματος καὶ τοῦ αἵματος τοῦ
  κυρίου. <span style="color:#b00e23">(28)</span> δοκιμαζέτω δὲ ἄνθρωπος
  ἑαυτόν, καὶ οὕτως ἐκ τοῦ ἄρτου ἐσθιέτω καὶ ἐκ τοῦ ποτηρίου πινέτω·
  <span style="color:#b00e23">(29)</span> ὁ γὰρ ἐσθίων καὶ πίνων κρίμα ἑαυτῷ
  ἐσθίει καὶ πίνει μὴ διακρίνων τὸ σῶμα. <span style=
  "color:#b00e23">(30)</span> διὰ τοῦτο ἐν ὑμῖν πολλοὶ ἀσθενεῖς καὶ ἄρρωστοι
  καὶ κοιμῶνται ἱκανοί. <span style="color:#b00e23">(31)</span> εἰ δὲ ἑαυτοὺς
  διεκρίνομεν, οὐκ ἂν ἐκρινόμεθα· <span style="color:#b00e23">(32)</span>
  κρινόμενοι δὲ ὑπὸ κυρίου παιδευόμεθα, ἵνα μὴ σὺν τῷ κόσμῳ κατακριθῶμεν.
  <span style="color:#b00e23">(33)</span> Ὥστε, ἀδελφοί μου, συνερχόμενοι εἰς
  τὸ φαγεῖν ἀλλήλους ἐκδέχεσθε. <span style="color:#b00e23">(34)</span> εἴ τις
  πεινᾷ, ἐν οἴκῳ ἐσθιέτω, ἵνα μὴ εἰς κρίμα συνέρχησθε. Τὰ δὲ λοιπὰ ὡς ἂν ἔλθω
  διατάξομαι.</p>

  <h3 id="first_epistle_to_the_corinthians12">12</h3>

  <p><span style="color:#b00e23">(1)</span> Περὶ δὲ τῶν πνευματικῶν, ἀδελφοί,
  οὐ θέλω ὑμᾶς ἀγνοεῖν. <span style="color:#b00e23">(2)</span> οἴδατε ὅτι ὅτε
  ἔθνη ἦτε πρὸς τὰ εἴδωλα τὰ ἄφωνα ὡς ἂν ἤγεσθε ἀπαγόμενοι. <span style=
  "color:#b00e23">(3)</span> διὸ γνωρίζω ὑμῖν ὅτι οὐδεὶς ἐν πνεύματι θεοῦ λαλῶν
  λέγει· Ἀνάθεμα Ἰησοῦς, καὶ οὐδεὶς δύναται εἰπεῖν· Κύριος Ἰησοῦς εἰ μὴ ἐν
  πνεύματι ἁγίῳ. <span style="color:#b00e23">(4)</span> Διαιρέσεις δὲ
  χαρισμάτων εἰσίν, τὸ δὲ αὐτὸ πνεῦμα· <span style="color:#b00e23">(5)</span>
  καὶ διαιρέσεις διακονιῶν εἰσιν, καὶ ὁ αὐτὸς κύριος· <span style=
  "color:#b00e23">(6)</span> καὶ διαιρέσεις ἐνεργημάτων εἰσίν, ὁ δὲ αὐτὸς θεός,
  ὁ ἐνεργῶν τὰ πάντα ἐν πᾶσιν. <span style="color:#b00e23">(7)</span> ἑκάστῳ δὲ
  δίδοται ἡ φανέρωσις τοῦ πνεύματος πρὸς τὸ συμφέρον. <span style=
  "color:#b00e23">(8)</span> ᾧ μὲν γὰρ διὰ τοῦ πνεύματος δίδοται λόγος σοφίας,
  ἄλλῳ δὲ λόγος γνώσεως κατὰ τὸ αὐτὸ πνεῦμα, <span style=
  "color:#b00e23">(9)</span> ἑτέρῳ πίστις ἐν τῷ αὐτῷ πνεύματι, ἄλλῳ χαρίσματα
  ἰαμάτων ἐν τῷ ἑνὶ πνεύματι, <span style="color:#b00e23">(10)</span> ἄλλῳ
  ἐνεργήματα δυνάμεων, ἄλλῳ προφητεία, ἄλλῳ διακρίσεις πνευμάτων, ἑτέρῳ γένη
  γλωσσῶν, ἄλλῳ ἑρμηνεία γλωσσῶν· <span style="color:#b00e23">(11)</span> πάντα
  δὲ ταῦτα ἐνεργεῖ τὸ ἓν καὶ τὸ αὐτὸ πνεῦμα, διαιροῦν ἰδίᾳ ἑκάστῳ καθὼς
  βούλεται. <span style="color:#b00e23">(12)</span> Καθάπερ γὰρ τὸ σῶμα ἕν
  ἐστιν καὶ μέλη πολλὰ ἔχει, πάντα δὲ τὰ μέλη τοῦ σώματος πολλὰ ὄντα ἕν ἐστιν
  σῶμα, οὕτως καὶ ὁ Χριστός· <span style="color:#b00e23">(13)</span> καὶ γὰρ ἐν
  ἑνὶ πνεύματι ἡμεῖς πάντες εἰς ἓν σῶμα ἐβαπτίσθημεν, εἴτε Ἰουδαῖοι εἴτε
  Ἕλληνες, εἴτε δοῦλοι εἴτε ἐλεύθεροι, καὶ πάντες ἓν πνεῦμα ἐποτίσθημεν.
  <span style="color:#b00e23">(14)</span> Καὶ γὰρ τὸ σῶμα οὐκ ἔστιν ἓν μέλος
  ἀλλὰ πολλά. <span style="color:#b00e23">(15)</span> ἐὰν εἴπῃ ὁ πούς· Ὅτι οὐκ
  εἰμὶ χείρ, οὐκ εἰμὶ ἐκ τοῦ σώματος, οὐ παρὰ τοῦτο οὐκ ἔστιν ἐκ τοῦ σώματος;
  <span style="color:#b00e23">(16)</span> καὶ ἐὰν εἴπῃ τὸ οὖς· Ὅτι οὐκ εἰμὶ
  ὀφθαλμός, οὐκ εἰμὶ ἐκ τοῦ σώματος, οὐ παρὰ τοῦτο οὐκ ἔστιν ἐκ τοῦ σώματος·
  <span style="color:#b00e23">(17)</span> εἰ ὅλον τὸ σῶμα ὀφθαλμός, ποῦ ἡ ἀκοή;
  εἰ ὅλον ἀκοή, ποῦ ἡ ὄσφρησις; <span style="color:#b00e23">(18)</span> νυνὶ δὲ
  ὁ θεὸς ἔθετο τὰ μέλη, ἓν ἕκαστον αὐτῶν, ἐν τῷ σώματι καθὼς ἠθέλησεν.
  <span style="color:#b00e23">(19)</span> εἰ δὲ ἦν τὰ πάντα ἓν μέλος, ποῦ τὸ
  σῶμα; <span style="color:#b00e23">(20)</span> νῦν δὲ πολλὰ μὲν μέλη, ἓν δὲ
  σῶμα. <span style="color:#b00e23">(21)</span> οὐ δύναται δὲ ὁ ὀφθαλμὸς εἰπεῖν
  τῇ χειρί· Χρείαν σου οὐκ ἔχω, ἢ πάλιν ἡ κεφαλὴ τοῖς ποσίν· Χρείαν ὑμῶν οὐκ
  ἔχω· <span style="color:#b00e23">(22)</span> ἀλλὰ πολλῷ μᾶλλον τὰ δοκοῦντα
  μέλη τοῦ σώματος ἀσθενέστερα ὑπάρχειν ἀναγκαῖά ἐστιν, <span style=
  "color:#b00e23">(23)</span> καὶ ἃ δοκοῦμεν ἀτιμότερα εἶναι τοῦ σώματος,
  τούτοις τιμὴν περισσοτέραν περιτίθεμεν, καὶ τὰ ἀσχήμονα ἡμῶν εὐσχημοσύνην
  περισσοτέραν ἔχει, <span style="color:#b00e23">(24)</span> τὰ δὲ εὐσχήμονα
  ἡμῶν οὐ χρείαν ἔχει. ἀλλὰ ὁ θεὸς συνεκέρασεν τὸ σῶμα, τῷ ὑστεροῦντι
  περισσοτέραν δοὺς τιμήν, <span style="color:#b00e23">(25)</span> ἵνα μὴ ᾖ
  σχίσμα ἐν τῷ σώματι, ἀλλὰ τὸ αὐτὸ ὑπὲρ ἀλλήλων μεριμνῶσι τὰ μέλη.
  <span style="color:#b00e23">(26)</span> καὶ εἴτε πάσχει ἓν μέλος, συμπάσχει
  πάντα τὰ μέλη· εἴτε δοξάζεται μέλος, συγχαίρει πάντα τὰ μέλη. <span style=
  "color:#b00e23">(27)</span> Ὑμεῖς δέ ἐστε σῶμα Χριστοῦ καὶ μέλη ἐκ μέρους.
  <span style="color:#b00e23">(28)</span> καὶ οὓς μὲν ἔθετο ὁ θεὸς ἐν τῇ
  ἐκκλησίᾳ πρῶτον ἀποστόλους, δεύτερον προφήτας, τρίτον διδασκάλους, ἔπειτα
  δυνάμεις, ἔπειτα χαρίσματα ἰαμάτων, ἀντιλήμψεις, κυβερνήσεις, γένη γλωσσῶν.
  <span style="color:#b00e23">(29)</span> μὴ πάντες ἀπόστολοι; μὴ πάντες
  προφῆται; μὴ πάντες διδάσκαλοι; μὴ πάντες δυνάμεις; <span style=
  "color:#b00e23">(30)</span> μὴ πάντες χαρίσματα ἔχουσιν ἰαμάτων; μὴ πάντες
  γλώσσαις λαλοῦσιν; μὴ πάντες διερμηνεύουσιν; <span style=
  "color:#b00e23">(31)</span> ζηλοῦτε δὲ τὰ χαρίσματα τὰ μείζονα. καὶ ἔτι καθʼ
  ὑπερβολὴν ὁδὸν ὑμῖν δείκνυμι.</p>

  <h3 id="first_epistle_to_the_corinthians13">13</h3>

  <p><span style="color:#b00e23">(1)</span> Ἐὰν ταῖς γλώσσαις τῶν ἀνθρώπων λαλῶ
  καὶ τῶν ἀγγέλων, ἀγάπην δὲ μὴ ἔχω, γέγονα χαλκὸς ἠχῶν ἢ κύμβαλον ἀλαλάζον.
  <span style="color:#b00e23">(2)</span> καὶ ἐὰν ἔχω προφητείαν καὶ εἰδῶ τὰ
  μυστήρια πάντα καὶ πᾶσαν τὴν γνῶσιν, καὶ ἐὰν ἔχω πᾶσαν τὴν πίστιν ὥστε ὄρη
  μεθιστάναι, ἀγάπην δὲ μὴ ἔχω, οὐθέν εἰμι. <span style=
  "color:#b00e23">(3)</span> καὶ ἐὰν ψωμίσω πάντα τὰ ὑπάρχοντά μου, καὶ ἐὰν
  παραδῶ τὸ σῶμά μου, ἵνα καυθήσομαι, ἀγάπην δὲ μὴ ἔχω, οὐδὲν ὠφελοῦμαι.
  <span style="color:#b00e23">(4)</span> Ἡ ἀγάπη μακροθυμεῖ, χρηστεύεται ἡ
  ἀγάπη, οὐ ζηλοῖ ἡ ἀγάπη, οὐ περπερεύεται, οὐ φυσιοῦται, <span style=
  "color:#b00e23">(5)</span> οὐκ ἀσχημονεῖ, οὐ ζητεῖ τὰ ἑαυτῆς, οὐ παροξύνεται,
  οὐ λογίζεται τὸ κακόν, <span style="color:#b00e23">(6)</span> οὐ χαίρει ἐπὶ
  τῇ ἀδικίᾳ, συγχαίρει δὲ τῇ ἀληθείᾳ· <span style="color:#b00e23">(7)</span>
  πάντα στέγει, πάντα πιστεύει, πάντα ἐλπίζει, πάντα ὑπομένει. <span style=
  "color:#b00e23">(8)</span> Ἡ ἀγάπη οὐδέποτε πίπτει. εἴτε δὲ προφητεῖαι,
  καταργηθήσονται· εἴτε γλῶσσαι, παύσονται· εἴτε γνῶσις, καταργηθήσεται.
  <span style="color:#b00e23">(9)</span> ἐκ μέρους γὰρ γινώσκομεν καὶ ἐκ μέρους
  προφητεύομεν· <span style="color:#b00e23">(10)</span> ὅταν δὲ ἔλθῃ τὸ
  τέλειον, τὸ ἐκ μέρους καταργηθήσεται. <span style="color:#b00e23">(11)</span>
  ὅτε ἤμην νήπιος, ἐλάλουν ὡς νήπιος, ἐφρόνουν ὡς νήπιος, ἐλογιζόμην ὡς νήπιος·
  ὅτε γέγονα ἀνήρ, κατήργηκα τὰ τοῦ νηπίου. <span style=
  "color:#b00e23">(12)</span> βλέπομεν γὰρ ἄρτι διʼ ἐσόπτρου ἐν αἰνίγματι, τότε
  δὲ πρόσωπον πρὸς πρόσωπον· ἄρτι γινώσκω ἐκ μέρους, τότε δὲ ἐπιγνώσομαι καθὼς
  καὶ ἐπεγνώσθην. <span style="color:#b00e23">(13)</span> νυνὶ δὲ μένει πίστις,
  ἐλπίς, ἀγάπη· τὰ τρία ταῦτα, μείζων δὲ τούτων ἡ ἀγάπη.</p>

  <h3 id="first_epistle_to_the_corinthians14">14</h3>

  <p><span style="color:#b00e23">(1)</span> Διώκετε τὴν ἀγάπην, ζηλοῦτε δὲ τὰ
  πνευματικά, μᾶλλον δὲ ἵνα προφητεύητε. <span style="color:#b00e23">(2)</span>
  ὁ γὰρ λαλῶν γλώσσῃ οὐκ ἀνθρώποις λαλεῖ ἀλλὰ θεῷ, οὐδεὶς γὰρ ἀκούει, πνεύματι
  δὲ λαλεῖ μυστήρια· <span style="color:#b00e23">(3)</span> ὁ δὲ προφητεύων
  ἀνθρώποις λαλεῖ οἰκοδομὴν καὶ παράκλησιν καὶ παραμυθίαν. <span style=
  "color:#b00e23">(4)</span> ὁ λαλῶν γλώσσῃ ἑαυτὸν οἰκοδομεῖ· ὁ δὲ προφητεύων
  ἐκκλησίαν οἰκοδομεῖ. <span style="color:#b00e23">(5)</span> θέλω δὲ πάντας
  ὑμᾶς λαλεῖν γλώσσαις, μᾶλλον δὲ ἵνα προφητεύητε· μείζων δὲ ὁ προφητεύων ἢ ὁ
  λαλῶν γλώσσαις, ἐκτὸς εἰ μὴ διερμηνεύῃ, ἵνα ἡ ἐκκλησία οἰκοδομὴν λάβῃ.
  <span style="color:#b00e23">(6)</span> Νῦν δέ, ἀδελφοί, ἐὰν ἔλθω πρὸς ὑμᾶς
  γλώσσαις λαλῶν, τί ὑμᾶς ὠφελήσω, ἐὰν μὴ ὑμῖν λαλήσω ἢ ἐν ἀποκαλύψει ἢ ἐν
  γνώσει ἢ ἐν προφητείᾳ ἢ ἐν διδαχῇ; <span style="color:#b00e23">(7)</span>
  ὅμως τὰ ἄψυχα φωνὴν διδόντα, εἴτε αὐλὸς εἴτε κιθάρα, ἐὰν διαστολὴν τοῖς
  φθόγγοις μὴ δῷ, πῶς γνωσθήσεται τὸ αὐλούμενον ἢ τὸ κιθαριζόμενον;
  <span style="color:#b00e23">(8)</span> καὶ γὰρ ἐὰν ἄδηλον φωνὴν σάλπιγξ δῷ,
  τίς παρασκευάσεται εἰς πόλεμον; <span style="color:#b00e23">(9)</span> οὕτως
  καὶ ὑμεῖς διὰ τῆς γλώσσης ἐὰν μὴ εὔσημον λόγον δῶτε, πῶς γνωσθήσεται τὸ
  λαλούμενον; ἔσεσθε γὰρ εἰς ἀέρα λαλοῦντες. <span style=
  "color:#b00e23">(10)</span> τοσαῦτα εἰ τύχοι γένη φωνῶν εἰσιν ἐν κόσμῳ, καὶ
  οὐδὲν ἄφωνον· <span style="color:#b00e23">(11)</span> ἐὰν οὖν μὴ εἰδῶ τὴν
  δύναμιν τῆς φωνῆς, ἔσομαι τῷ λαλοῦντι βάρβαρος καὶ ὁ λαλῶν ἐν ἐμοὶ βάρβαρος.
  <span style="color:#b00e23">(12)</span> οὕτως καὶ ὑμεῖς, ἐπεὶ ζηλωταί ἐστε
  πνευμάτων, πρὸς τὴν οἰκοδομὴν τῆς ἐκκλησίας ζητεῖτε ἵνα περισσεύητε.
  <span style="color:#b00e23">(13)</span> Διὸ ὁ λαλῶν γλώσσῃ προσευχέσθω ἵνα
  διερμηνεύῃ. <span style="color:#b00e23">(14)</span> ἐὰν γὰρ προσεύχωμαι
  γλώσσῃ, τὸ πνεῦμά μου προσεύχεται, ὁ δὲ νοῦς μου ἄκαρπός ἐστιν. <span style=
  "color:#b00e23">(15)</span> τί οὖν ἐστιν; προσεύξομαι τῷ πνεύματι,
  προσεύξομαι δὲ καὶ τῷ νοΐ· ψαλῶ τῷ πνεύματι, ψαλῶ δὲ καὶ τῷ νοΐ· <span style=
  "color:#b00e23">(16)</span> ἐπεὶ ἐὰν εὐλογῇς πνεύματι, ὁ ἀναπληρῶν τὸν τόπον
  τοῦ ἰδιώτου πῶς ἐρεῖ τὸ Ἀμήν ἐπὶ τῇ σῇ εὐχαριστίᾳ; ἐπειδὴ τί λέγεις οὐκ
  οἶδεν· <span style="color:#b00e23">(17)</span> σὺ μὲν γὰρ καλῶς εὐχαριστεῖς,
  ἀλλʼ ὁ ἕτερος οὐκ οἰκοδομεῖται. <span style="color:#b00e23">(18)</span>
  εὐχαριστῶ τῷ θεῷ, πάντων ὑμῶν μᾶλλον γλώσσαις λαλῶ· <span style=
  "color:#b00e23">(19)</span> ἀλλὰ ἐν ἐκκλησίᾳ θέλω πέντε λόγους τῷ νοΐ μου
  λαλῆσαι, ἵνα καὶ ἄλλους κατηχήσω, ἢ μυρίους λόγους ἐν γλώσσῃ. <span style=
  "color:#b00e23">(20)</span> Ἀδελφοί, μὴ παιδία γίνεσθε ταῖς φρεσίν, ἀλλὰ τῇ
  κακίᾳ νηπιάζετε, ταῖς δὲ φρεσὶν τέλειοι γίνεσθε. <span style=
  "color:#b00e23">(21)</span> ἐν τῷ νόμῳ γέγραπται ὅτι Ἐν ἑτερογλώσσοις καὶ ἐν
  χείλεσιν ἑτέρων λαλήσω τῷ λαῷ τούτῳ, καὶ οὐδʼ οὕτως εἰσακούσονταί μου, λέγει
  κύριος. <span style="color:#b00e23">(22)</span> ὥστε αἱ γλῶσσαι εἰς σημεῖόν
  εἰσιν οὐ τοῖς πιστεύουσιν ἀλλὰ τοῖς ἀπίστοις, ἡ δὲ προφητεία οὐ τοῖς ἀπίστοις
  ἀλλὰ τοῖς πιστεύουσιν. <span style="color:#b00e23">(23)</span> ἐὰν οὖν
  συνέλθῃ ἡ ἐκκλησία ὅλη ἐπὶ τὸ αὐτὸ καὶ πάντες λαλῶσιν γλώσσαις, εἰσέλθωσιν δὲ
  ἰδιῶται ἢ ἄπιστοι, οὐκ ἐροῦσιν ὅτι μαίνεσθε; <span style=
  "color:#b00e23">(24)</span> ἐὰν δὲ πάντες προφητεύωσιν, εἰσέλθῃ δέ τις
  ἄπιστος ἢ ἰδιώτης, ἐλέγχεται ὑπὸ πάντων, ἀνακρίνεται ὑπὸ πάντων, <span style=
  "color:#b00e23">(25)</span> τὰ κρυπτὰ τῆς καρδίας αὐτοῦ φανερὰ γίνεται, καὶ
  οὕτως πεσὼν ἐπὶ πρόσωπον προσκυνήσει τῷ θεῷ, ἀπαγγέλλων ὅτι Ὄντως ὁ θεὸς ἐν
  ὑμῖν ἐστιν. <span style="color:#b00e23">(26)</span> Τί οὖν ἐστιν, ἀδελφοί;
  ὅταν συνέρχησθε, ἕκαστος ψαλμὸν ἔχει, διδαχὴν ἔχει, ἀποκάλυψιν ἔχει, γλῶσσαν
  ἔχει, ἑρμηνείαν ἔχει· πάντα πρὸς οἰκοδομὴν γινέσθω. <span style=
  "color:#b00e23">(27)</span> εἴτε γλώσσῃ τις λαλεῖ, κατὰ δύο ἢ τὸ πλεῖστον
  τρεῖς, καὶ ἀνὰ μέρος, καὶ εἷς διερμηνευέτω· <span style=
  "color:#b00e23">(28)</span> ἐὰν δὲ μὴ ᾖ διερμηνευτής, σιγάτω ἐν ἐκκλησίᾳ,
  ἑαυτῷ δὲ λαλείτω καὶ τῷ θεῷ. <span style="color:#b00e23">(29)</span> προφῆται
  δὲ δύο ἢ τρεῖς λαλείτωσαν, καὶ οἱ ἄλλοι διακρινέτωσαν· <span style=
  "color:#b00e23">(30)</span> ἐὰν δὲ ἄλλῳ ἀποκαλυφθῇ καθημένῳ, ὁ πρῶτος σιγάτω.
  <span style="color:#b00e23">(31)</span> δύνασθε γὰρ καθʼ ἕνα πάντες
  προφητεύειν, ἵνα πάντες μανθάνωσιν καὶ πάντες παρακαλῶνται <span style=
  "color:#b00e23">(32)</span> (καὶ πνεύματα προφητῶν προφήταις ὑποτάσσεται,
  <span style="color:#b00e23">(33)</span> οὐ γάρ ἐστιν ἀκαταστασίας ὁ θεὸς ἀλλὰ
  εἰρήνης), ὡς ἐν πάσαις ταῖς ἐκκλησίαις τῶν ἁγίων. <span style=
  "color:#b00e23">(34)</span> Αἱ γυναῖκες ἐν ταῖς ἐκκλησίαις σιγάτωσαν, οὐ γὰρ
  ἐπιτρέπεται αὐταῖς λαλεῖν· ἀλλὰ ὑποτασσέσθωσαν, καθὼς καὶ ὁ νόμος λέγει.
  <span style="color:#b00e23">(35)</span> εἰ δέ τι μαθεῖν θέλουσιν, ἐν οἴκῳ
  τοὺς ἰδίους ἄνδρας ἐπερωτάτωσαν, αἰσχρὸν γάρ ἐστιν γυναικὶ λαλεῖν ἐν
  ἐκκλησίᾳ. <span style="color:#b00e23">(36)</span> ἢ ἀφʼ ὑμῶν ὁ λόγος τοῦ θεοῦ
  ἐξῆλθεν, ἢ εἰς ὑμᾶς μόνους κατήντησεν; <span style=
  "color:#b00e23">(37)</span> Εἴ τις δοκεῖ προφήτης εἶναι ἢ πνευματικός,
  ἐπιγινωσκέτω ἃ γράφω ὑμῖν ὅτι κυρίου ἐστίν· <span style=
  "color:#b00e23">(38)</span> εἰ δέ τις ἀγνοεῖ, ἀγνοεῖται. <span style=
  "color:#b00e23">(39)</span> ὥστε, ἀδελφοί μου, ζηλοῦτε τὸ προφητεύειν, καὶ τὸ
  λαλεῖν μὴ κωλύετε γλώσσαις· <span style="color:#b00e23">(40)</span> πάντα δὲ
  εὐσχημόνως καὶ κατὰ τάξιν γινέσθω.</p>

  <h3 id="first_epistle_to_the_corinthians15">15</h3>

  <p><span style="color:#b00e23">(1)</span> Γνωρίζω δὲ ὑμῖν, ἀδελφοί, τὸ
  εὐαγγέλιον ὃ εὐηγγελισάμην ὑμῖν, ὃ καὶ παρελάβετε, ἐν ᾧ καὶ ἑστήκατε,
  <span style="color:#b00e23">(2)</span> διʼ οὗ καὶ σῴζεσθε, τίνι λόγῳ
  εὐηγγελισάμην ὑμῖν, εἰ κατέχετε, ἐκτὸς εἰ μὴ εἰκῇ ἐπιστεύσατε. <span style=
  "color:#b00e23">(3)</span> Παρέδωκα γὰρ ὑμῖν ἐν πρώτοις, ὃ καὶ παρέλαβον, ὅτι
  Χριστὸς ἀπέθανεν ὑπὲρ τῶν ἁμαρτιῶν ἡμῶν κατὰ τὰς γραφάς, <span style=
  "color:#b00e23">(4)</span> καὶ ὅτι ἐτάφη, καὶ ὅτι ἐγήγερται τῇ ἡμέρᾳ τῇ τρίτῃ
  κατὰ τὰς γραφάς, <span style="color:#b00e23">(5)</span> καὶ ὅτι ὤφθη Κηφᾷ,
  εἶτα τοῖς δώδεκα· <span style="color:#b00e23">(6)</span> ἔπειτα ὤφθη ἐπάνω
  πεντακοσίοις ἀδελφοῖς ἐφάπαξ, ἐξ ὧν οἱ πλείονες μένουσιν ἕως ἄρτι, τινὲς δὲ
  ἐκοιμήθησαν· <span style="color:#b00e23">(7)</span> ἔπειτα ὤφθη Ἰακώβῳ, εἶτα
  τοῖς ἀποστόλοις πᾶσιν· <span style="color:#b00e23">(8)</span> ἔσχατον δὲ
  πάντων ὡσπερεὶ τῷ ἐκτρώματι ὤφθη κἀμοί. <span style=
  "color:#b00e23">(9)</span> ἐγὼ γάρ εἰμι ὁ ἐλάχιστος τῶν ἀποστόλων, ὃς οὐκ
  εἰμὶ ἱκανὸς καλεῖσθαι ἀπόστολος, διότι ἐδίωξα τὴν ἐκκλησίαν τοῦ θεοῦ·
  <span style="color:#b00e23">(10)</span> χάριτι δὲ θεοῦ εἰμι ὅ εἰμι, καὶ ἡ
  χάρις αὐτοῦ ἡ εἰς ἐμὲ οὐ κενὴ ἐγενήθη, ἀλλὰ περισσότερον αὐτῶν πάντων
  ἐκοπίασα, οὐκ ἐγὼ δὲ ἀλλὰ ἡ χάρις τοῦ θεοῦ ἡ σὺν ἐμοί. <span style=
  "color:#b00e23">(11)</span> εἴτε οὖν ἐγὼ εἴτε ἐκεῖνοι, οὕτως κηρύσσομεν καὶ
  οὕτως ἐπιστεύσατε. <span style="color:#b00e23">(12)</span> Εἰ δὲ Χριστὸς
  κηρύσσεται ὅτι ἐκ νεκρῶν ἐγήγερται, πῶς λέγουσιν ἐν ὑμῖν τινες ὅτι ἀνάστασις
  νεκρῶν οὐκ ἔστιν; <span style="color:#b00e23">(13)</span> εἰ δὲ ἀνάστασις
  νεκρῶν οὐκ ἔστιν, οὐδὲ Χριστὸς ἐγήγερται· <span style=
  "color:#b00e23">(14)</span> εἰ δὲ Χριστὸς οὐκ ἐγήγερται, κενὸν ἄρα τὸ κήρυγμα
  ἡμῶν, κενὴ καὶ ἡ πίστις ὑμῶν, <span style="color:#b00e23">(15)</span>
  εὑρισκόμεθα δὲ καὶ ψευδομάρτυρες τοῦ θεοῦ, ὅτι ἐμαρτυρήσαμεν κατὰ τοῦ θεοῦ
  ὅτι ἤγειρεν τὸν Χριστόν, ὃν οὐκ ἤγειρεν εἴπερ ἄρα νεκροὶ οὐκ ἐγείρονται.
  <span style="color:#b00e23">(16)</span> εἰ γὰρ νεκροὶ οὐκ ἐγείρονται, οὐδὲ
  Χριστὸς ἐγήγερται· <span style="color:#b00e23">(17)</span> εἰ δὲ Χριστὸς οὐκ
  ἐγήγερται, ματαία ἡ πίστις ὑμῶν, ἔτι ἐστὲ ἐν ταῖς ἁμαρτίαις ὑμῶν.
  <span style="color:#b00e23">(18)</span> ἄρα καὶ οἱ κοιμηθέντες ἐν Χριστῷ
  ἀπώλοντο. <span style="color:#b00e23">(19)</span> εἰ ἐν τῇ ζωῇ ταύτῃ ἐν
  Χριστῷ ἠλπικότες ἐσμὲν μόνον, ἐλεεινότεροι πάντων ἀνθρώπων ἐσμέν.
  <span style="color:#b00e23">(20)</span> Νυνὶ δὲ Χριστὸς ἐγήγερται ἐκ νεκρῶν,
  ἀπαρχὴ τῶν κεκοιμημένων. <span style="color:#b00e23">(21)</span> ἐπειδὴ γὰρ
  διʼ ἀνθρώπου θάνατος, καὶ διʼ ἀνθρώπου ἀνάστασις νεκρῶν· <span style=
  "color:#b00e23">(22)</span> ὥσπερ γὰρ ἐν τῷ Ἀδὰμ πάντες ἀποθνῄσκουσιν, οὕτως
  καὶ ἐν τῷ Χριστῷ πάντες ζῳοποιηθήσονται. <span style=
  "color:#b00e23">(23)</span> ἕκαστος δὲ ἐν τῷ ἰδίῳ τάγματι· ἀπαρχὴ Χριστός,
  ἔπειτα οἱ τοῦ Χριστοῦ ἐν τῇ παρουσίᾳ αὐτοῦ· <span style=
  "color:#b00e23">(24)</span> εἶτα τὸ τέλος, ὅταν παραδιδῷ τὴν βασιλείαν τῷ θεῷ
  καὶ πατρί, ὅταν καταργήσῃ πᾶσαν ἀρχὴν καὶ πᾶσαν ἐξουσίαν καὶ δύναμιν,
  <span style="color:#b00e23">(25)</span> δεῖ γὰρ αὐτὸν βασιλεύειν ἄχρι οὗ θῇ
  πάντας τοὺς ἐχθροὺς ὑπὸ τοὺς πόδας αὐτοῦ. <span style=
  "color:#b00e23">(26)</span> ἔσχατος ἐχθρὸς καταργεῖται ὁ θάνατος,
  <span style="color:#b00e23">(27)</span> πάντα γὰρ ὑπέταξεν ὑπὸ τοὺς πόδας
  αὐτοῦ. ὅταν δὲ εἴπῃ ὅτι πάντα ὑποτέτακται, δῆλον ὅτι ἐκτὸς τοῦ ὑποτάξαντος
  αὐτῷ τὰ πάντα. <span style="color:#b00e23">(28)</span> ὅταν δὲ ὑποταγῇ αὐτῷ
  τὰ πάντα, τότε αὐτὸς ὁ υἱὸς ὑποταγήσεται τῷ ὑποτάξαντι αὐτῷ τὰ πάντα, ἵνα ᾖ ὁ
  θεὸς πάντα ἐν πᾶσιν. <span style="color:#b00e23">(29)</span> Ἐπεὶ τί
  ποιήσουσιν οἱ βαπτιζόμενοι ὑπὲρ τῶν νεκρῶν; εἰ ὅλως νεκροὶ οὐκ ἐγείρονται, τί
  καὶ βαπτίζονται ὑπὲρ αὐτῶν; <span style="color:#b00e23">(30)</span> τί καὶ
  ἡμεῖς κινδυνεύομεν πᾶσαν ὥραν; <span style="color:#b00e23">(31)</span> καθʼ
  ἡμέραν ἀποθνῄσκω, νὴ τὴν ὑμετέραν καύχησιν, ἣν ἔχω ἐν Χριστῷ Ἰησοῦ τῷ κυρίῳ
  ἡμῶν. <span style="color:#b00e23">(32)</span> εἰ κατὰ ἄνθρωπον ἐθηριομάχησα
  ἐν Ἐφέσῳ, τί μοι τὸ ὄφελος; εἰ νεκροὶ οὐκ ἐγείρονται, Φάγωμεν καὶ πίωμεν,
  αὔριον γὰρ ἀποθνῄσκομεν. <span style="color:#b00e23">(33)</span> μὴ πλανᾶσθε·
  φθείρουσιν ἤθη χρηστὰ ὁμιλίαι κακαί. <span style="color:#b00e23">(34)</span>
  ἐκνήψατε δικαίως καὶ μὴ ἁμαρτάνετε, ἀγνωσίαν γὰρ θεοῦ τινες ἔχουσιν· πρὸς
  ἐντροπὴν ὑμῖν λαλῶ. <span style="color:#b00e23">(35)</span> Ἀλλὰ ἐρεῖ τις·
  Πῶς ἐγείρονται οἱ νεκροί, ποίῳ δὲ σώματι ἔρχονται; <span style=
  "color:#b00e23">(36)</span> ἄφρων, σὺ ὃ σπείρεις, οὐ ζῳοποιεῖται ἐὰν μὴ
  ἀποθάνῃ· <span style="color:#b00e23">(37)</span> καὶ ὃ σπείρεις, οὐ τὸ σῶμα
  τὸ γενησόμενον σπείρεις ἀλλὰ γυμνὸν κόκκον εἰ τύχοι σίτου ἤ τινος τῶν λοιπῶν·
  <span style="color:#b00e23">(38)</span> ὁ δὲ θεὸς δίδωσιν αὐτῷ σῶμα καθὼς
  ἠθέλησεν, καὶ ἑκάστῳ τῶν σπερμάτων ἴδιον σῶμα. <span style=
  "color:#b00e23">(39)</span> οὐ πᾶσα σὰρξ ἡ αὐτὴ σάρξ, ἀλλὰ ἄλλη μὲν ἀνθρώπων,
  ἄλλη δὲ σὰρξ κτηνῶν, ἄλλη δὲ σὰρξ πτηνῶν, ἄλλη δὲ ἰχθύων. <span style=
  "color:#b00e23">(40)</span> καὶ σώματα ἐπουράνια, καὶ σώματα ἐπίγεια· ἀλλὰ
  ἑτέρα μὲν ἡ τῶν ἐπουρανίων δόξα, ἑτέρα δὲ ἡ τῶν ἐπιγείων. <span style=
  "color:#b00e23">(41)</span> ἄλλη δόξα ἡλίου, καὶ ἄλλη δόξα σελήνης, καὶ ἄλλη
  δόξα ἀστέρων, ἀστὴρ γὰρ ἀστέρος διαφέρει ἐν δόξῃ. <span style=
  "color:#b00e23">(42)</span> Οὕτως καὶ ἡ ἀνάστασις τῶν νεκρῶν. σπείρεται ἐν
  φθορᾷ, ἐγείρεται ἐν ἀφθαρσίᾳ· <span style="color:#b00e23">(43)</span>
  σπείρεται ἐν ἀτιμίᾳ, ἐγείρεται ἐν δόξῃ· σπείρεται ἐν ἀσθενείᾳ, ἐγείρεται ἐν
  δυνάμει· <span style="color:#b00e23">(44)</span> σπείρεται σῶμα ψυχικόν,
  ἐγείρεται σῶμα πνευματικόν. Εἰ ἔστιν σῶμα ψυχικόν, ἔστιν καὶ πνευματικόν.
  <span style="color:#b00e23">(45)</span> οὕτως καὶ γέγραπται· Ἐγένετο ὁ πρῶτος
  ἄνθρωπος Ἀδὰμ εἰς ψυχὴν ζῶσαν· ὁ ἔσχατος Ἀδὰμ εἰς πνεῦμα ζῳοποιοῦν.
  <span style="color:#b00e23">(46)</span> ἀλλʼ οὐ πρῶτον τὸ πνευματικὸν ἀλλὰ τὸ
  ψυχικόν, ἔπειτα τὸ πνευματικόν. <span style="color:#b00e23">(47)</span> ὁ
  πρῶτος ἄνθρωπος ἐκ γῆς χοϊκός, ὁ δεύτερος ἄνθρωπος ἐξ οὐρανοῦ. <span style=
  "color:#b00e23">(48)</span> οἷος ὁ χοϊκός, τοιοῦτοι καὶ οἱ χοϊκοί, καὶ οἷος ὁ
  ἐπουράνιος, τοιοῦτοι καὶ οἱ ἐπουράνιοι· <span style=
  "color:#b00e23">(49)</span> καὶ καθὼς ἐφορέσαμεν τὴν εἰκόνα τοῦ χοϊκοῦ,
  φορέσομεν καὶ τὴν εἰκόνα τοῦ ἐπουρανίου. <span style=
  "color:#b00e23">(50)</span> Τοῦτο δέ φημι, ἀδελφοί, ὅτι σὰρξ καὶ αἷμα
  βασιλείαν θεοῦ κληρονομῆσαι οὐ δύναται, οὐδὲ ἡ φθορὰ τὴν ἀφθαρσίαν
  κληρονομεῖ. <span style="color:#b00e23">(51)</span> ἰδοὺ μυστήριον ὑμῖν λέγω·
  πάντες οὐ κοιμηθησόμεθα πάντες δὲ ἀλλαγησόμεθα, <span style=
  "color:#b00e23">(52)</span> ἐν ἀτόμῳ, ἐν ῥιπῇ ὀφθαλμοῦ, ἐν τῇ ἐσχάτῃ
  σάλπιγγι· σαλπίσει γάρ, καὶ οἱ νεκροὶ ἐγερθήσονται ἄφθαρτοι, καὶ ἡμεῖς
  ἀλλαγησόμεθα. <span style="color:#b00e23">(53)</span> δεῖ γὰρ τὸ φθαρτὸν
  τοῦτο ἐνδύσασθαι ἀφθαρσίαν καὶ τὸ θνητὸν τοῦτο ἐνδύσασθαι ἀθανασίαν.
  <span style="color:#b00e23">(54)</span> ὅταν δὲ τὸ φθαρτὸν τοῦτο ἐνδύσηται
  ἀφθαρσίαν καὶ τὸ θνητὸν τοῦτο ἐνδύσηται ἀθανασίαν, τότε γενήσεται ὁ λόγος ὁ
  γεγραμμένος· Κατεπόθη ὁ θάνατος εἰς νῖκος. <span style=
  "color:#b00e23">(55)</span> ποῦ σου, θάνατε, τὸ νῖκος; ποῦ σου, θάνατε, τὸ
  κέντρον; <span style="color:#b00e23">(56)</span> τὸ δὲ κέντρον τοῦ θανάτου ἡ
  ἁμαρτία, ἡ δὲ δύναμις τῆς ἁμαρτίας ὁ νόμος· <span style=
  "color:#b00e23">(57)</span> τῷ δὲ θεῷ χάρις τῷ διδόντι ἡμῖν τὸ νῖκος διὰ τοῦ
  κυρίου ἡμῶν Ἰησοῦ Χριστοῦ. <span style="color:#b00e23">(58)</span> Ὥστε,
  ἀδελφοί μου ἀγαπητοί, ἑδραῖοι γίνεσθε, ἀμετακίνητοι, περισσεύοντες ἐν τῷ ἔργῳ
  τοῦ κυρίου πάντοτε, εἰδότες ὅτι ὁ κόπος ὑμῶν οὐκ ἔστιν κενὸς ἐν κυρίῳ.</p>

  <h3 id="first_epistle_to_the_corinthians16">16</h3>

  <p><span style="color:#b00e23">(1)</span> Περὶ δὲ τῆς λογείας τῆς εἰς τοὺς
  ἁγίους, ὥσπερ διέταξα ταῖς ἐκκλησίαις τῆς Γαλατίας, οὕτως καὶ ὑμεῖς ποιήσατε.
  <span style="color:#b00e23">(2)</span> κατὰ μίαν σαββάτου ἕκαστος ὑμῶν παρʼ
  ἑαυτῷ τιθέτω θησαυρίζων ὅ τι ἐὰν εὐοδῶται, ἵνα μὴ ὅταν ἔλθω τότε λογεῖαι
  γίνωνται. <span style="color:#b00e23">(3)</span> ὅταν δὲ παραγένωμαι, οὓς ἐὰν
  δοκιμάσητε διʼ ἐπιστολῶν, τούτους πέμψω ἀπενεγκεῖν τὴν χάριν ὑμῶν εἰς
  Ἰερουσαλήμ· <span style="color:#b00e23">(4)</span> ἐὰν δὲ ἄξιον ᾖ τοῦ κἀμὲ
  πορεύεσθαι, σὺν ἐμοὶ πορεύσονται. <span style="color:#b00e23">(5)</span>
  Ἐλεύσομαι δὲ πρὸς ὑμᾶς ὅταν Μακεδονίαν διέλθω, Μακεδονίαν γὰρ διέρχομαι,
  <span style="color:#b00e23">(6)</span> πρὸς ὑμᾶς δὲ τυχὸν παραμενῶ ἢ καὶ
  παραχειμάσω, ἵνα ὑμεῖς με προπέμψητε οὗ ἐὰν πορεύωμαι. <span style=
  "color:#b00e23">(7)</span> οὐ θέλω γὰρ ὑμᾶς ἄρτι ἐν παρόδῳ ἰδεῖν, ἐλπίζω γὰρ
  χρόνον τινὰ ἐπιμεῖναι πρὸς ὑμᾶς, ἐὰν ὁ κύριος ἐπιτρέψῃ. <span style=
  "color:#b00e23">(8)</span> ἐπιμενῶ δὲ ἐν Ἐφέσῳ ἕως τῆς πεντηκοστῆς·
  <span style="color:#b00e23">(9)</span> θύρα γάρ μοι ἀνέῳγεν μεγάλη καὶ
  ἐνεργής, καὶ ἀντικείμενοι πολλοί. <span style="color:#b00e23">(10)</span> Ἐὰν
  δὲ ἔλθῃ Τιμόθεος, βλέπετε ἵνα ἀφόβως γένηται πρὸς ὑμᾶς, τὸ γὰρ ἔργον κυρίου
  ἐργάζεται ὡς κἀγώ· <span style="color:#b00e23">(11)</span> μή τις οὖν αὐτὸν
  ἐξουθενήσῃ. προπέμψατε δὲ αὐτὸν ἐν εἰρήνῃ, ἵνα ἔλθῃ πρός με, ἐκδέχομαι γὰρ
  αὐτὸν μετὰ τῶν ἀδελφῶν. <span style="color:#b00e23">(12)</span> Περὶ δὲ
  Ἀπολλῶ τοῦ ἀδελφοῦ, πολλὰ παρεκάλεσα αὐτὸν ἵνα ἔλθῃ πρὸς ὑμᾶς μετὰ τῶν
  ἀδελφῶν· καὶ πάντως οὐκ ἦν θέλημα ἵνα νῦν ἔλθῃ, ἐλεύσεται δὲ ὅταν εὐκαιρήσῃ.
  <span style="color:#b00e23">(13)</span> Γρηγορεῖτε, στήκετε ἐν τῇ πίστει,
  ἀνδρίζεσθε, κραταιοῦσθε. <span style="color:#b00e23">(14)</span> πάντα ὑμῶν
  ἐν ἀγάπῃ γινέσθω. <span style="color:#b00e23">(15)</span> Παρακαλῶ δὲ ὑμᾶς,
  ἀδελφοί· οἴδατε τὴν οἰκίαν Στεφανᾶ, ὅτι ἐστὶν ἀπαρχὴ τῆς Ἀχαΐας καὶ εἰς
  διακονίαν τοῖς ἁγίοις ἔταξαν ἑαυτούς· <span style="color:#b00e23">(16)</span>
  ἵνα καὶ ὑμεῖς ὑποτάσσησθε τοῖς τοιούτοις καὶ παντὶ τῷ συνεργοῦντι καὶ
  κοπιῶντι. <span style="color:#b00e23">(17)</span> χαίρω δὲ ἐπὶ τῇ παρουσίᾳ
  Στεφανᾶ καὶ Φορτουνάτου καὶ Ἀχαϊκοῦ, ὅτι τὸ ὑμέτερον ὑστέρημα οὗτοι
  ἀνεπλήρωσαν, <span style="color:#b00e23">(18)</span> ἀνέπαυσαν γὰρ τὸ ἐμὸν
  πνεῦμα καὶ τὸ ὑμῶν. ἐπιγινώσκετε οὖν τοὺς τοιούτους. <span style=
  "color:#b00e23">(19)</span> Ἀσπάζονται ὑμᾶς αἱ ἐκκλησίαι τῆς Ἀσίας. ἀσπάζεται
  ὑμᾶς ἐν κυρίῳ πολλὰ Ἀκύλας καὶ Πρίσκα σὺν τῇ κατʼ οἶκον αὐτῶν ἐκκλησίᾳ.
  <span style="color:#b00e23">(20)</span> ἀσπάζονται ὑμᾶς οἱ ἀδελφοὶ πάντες.
  ἀσπάσασθε ἀλλήλους ἐν φιλήματι ἁγίῳ. <span style="color:#b00e23">(21)</span>
  Ὁ ἀσπασμὸς τῇ ἐμῇ χειρὶ Παύλου. <span style="color:#b00e23">(22)</span> εἴ
  τις οὐ φιλεῖ τὸν κύριον, ἤτω ἀνάθεμα. Μαράνα θά. <span style=
  "color:#b00e23">(23)</span> ἡ χάρις τοῦ κυρίου Ἰησοῦ μεθʼ ὑμῶν. <span style=
  "color:#b00e23">(24)</span> ἡ ἀγάπη μου μετὰ πάντων ὑμῶν ἐν Χριστῷ Ἰησοῦ.</p>
</body>
</html>
