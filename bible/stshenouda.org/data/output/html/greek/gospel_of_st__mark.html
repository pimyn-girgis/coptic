<!DOCTYPE html>
<html>
<head>
  <meta charset="utf-8">
  <title>Gospel of St. Mark</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="gospel_of_st._mark">Gospel of St. Mark</h2>
  <a href="#gospel_of_st._mark1">1</a> <a href="#gospel_of_st._mark2">2</a>
  <a href="#gospel_of_st._mark3">3</a> <a href="#gospel_of_st._mark4">4</a>
  <a href="#gospel_of_st._mark5">5</a> <a href="#gospel_of_st._mark6">6</a>
  <a href="#gospel_of_st._mark7">7</a> <a href="#gospel_of_st._mark8">8</a>
  <a href="#gospel_of_st._mark9">9</a> <a href="#gospel_of_st._mark10">10</a>
  <a href="#gospel_of_st._mark11">11</a> <a href="#gospel_of_st._mark12">12</a>
  <a href="#gospel_of_st._mark13">13</a> <a href="#gospel_of_st._mark14">14</a>
  <a href="#gospel_of_st._mark15">15</a> <a href="#gospel_of_st._mark16">16</a>
  <h3 id="gospel_of_st._mark1">1</h3>

  <p><span style="color:#b00e23">(1)</span> Ἀρχὴ τοῦ εὐαγγελίου Ἰησοῦ χριστοῦ.
  <span style="color:#b00e23">(2)</span> Καθὼς γέγραπται ἐν τῷ Ἠσαΐᾳ τῷ
  προφήτῃ· Ἰδοὺ ἀποστέλλω τὸν ἄγγελόν μου πρὸ προσώπου σου, ὃς κατασκευάσει τὴν
  ὁδόν σου· <span style="color:#b00e23">(3)</span> φωνὴ βοῶντος ἐν τῇ ἐρήμῳ·
  Ἑτοιμάσατε τὴν ὁδὸν κυρίου, εὐθείας ποιεῖτε τὰς τρίβους αὐτοῦ, <span style=
  "color:#b00e23">(4)</span> ἐγένετο Ἰωάννης ὁ βαπτίζων ἐν τῇ ἐρήμῳ κηρύσσων
  βάπτισμα μετανοίας εἰς ἄφεσιν ἁμαρτιῶν. <span style=
  "color:#b00e23">(5)</span> καὶ ἐξεπορεύετο πρὸς αὐτὸν πᾶσα ἡ Ἰουδαία χώρα καὶ
  οἱ Ἱεροσολυμῖται πάντες, καὶ ἐβαπτίζοντο ὑπʼ αὐτοῦ ἐν τῷ Ἰορδάνῃ ποταμῷ
  ἐξομολογούμενοι τὰς ἁμαρτίας αὐτῶν. <span style="color:#b00e23">(6)</span>
  καὶ ἦν ὁ Ἰωάννης ἐνδεδυμένος τρίχας καμήλου καὶ ζώνην δερματίνην περὶ τὴν
  ὀσφὺν αὐτοῦ, καὶ ἔσθων ἀκρίδας καὶ μέλι ἄγριον. <span style=
  "color:#b00e23">(7)</span> καὶ ἐκήρυσσεν λέγων· Ἔρχεται ὁ ἰσχυρότερός μου
  ὀπίσω μου, οὗ οὐκ εἰμὶ ἱκανὸς κύψας λῦσαι τὸν ἱμάντα τῶν ὑποδημάτων αὐτοῦ·
  <span style="color:#b00e23">(8)</span> ἐγὼ ἐβάπτισα ὑμᾶς ὕδατι, αὐτὸς δὲ
  βαπτίσει ὑμᾶς ἐν πνεύματι ἁγίῳ. <span style="color:#b00e23">(9)</span> Καὶ
  ἐγένετο ἐν ἐκείναις ταῖς ἡμέραις ἦλθεν Ἰησοῦς ἀπὸ Ναζαρὲτ τῆς Γαλιλαίας καὶ
  ἐβαπτίσθη εἰς τὸν Ἰορδάνην ὑπὸ Ἰωάννου. <span style=
  "color:#b00e23">(10)</span> καὶ εὐθὺς ἀναβαίνων ἐκ τοῦ ὕδατος εἶδεν
  σχιζομένους τοὺς οὐρανοὺς καὶ τὸ πνεῦμα ὡς περιστερὰν καταβαῖνον εἰς αὐτόν·
  <span style="color:#b00e23">(11)</span> καὶ φωνὴ ἐγένετο ἐκ τῶν οὐρανῶν· Σὺ
  εἶ ὁ υἱός μου ὁ ἀγαπητός, ἐν σοὶ εὐδόκησα. <span style=
  "color:#b00e23">(12)</span> Καὶ εὐθὺς τὸ πνεῦμα αὐτὸν ἐκβάλλει εἰς τὴν
  ἔρημον. <span style="color:#b00e23">(13)</span> καὶ ἦν ἐν τῇ ἐρήμῳ
  τεσσεράκοντα ἡμέρας πειραζόμενος ὑπὸ τοῦ Σατανᾶ, καὶ ἦν μετὰ τῶν θηρίων, καὶ
  οἱ ἄγγελοι διηκόνουν αὐτῷ. <span style="color:#b00e23">(14)</span> Καὶ μετὰ
  τὸ παραδοθῆναι τὸν Ἰωάννην ἦλθεν ὁ Ἰησοῦς εἰς τὴν Γαλιλαίαν κηρύσσων τὸ
  εὐαγγέλιον τοῦ θεοῦ <span style="color:#b00e23">(15)</span> καὶ λέγων ὅτι
  Πεπλήρωται ὁ καιρὸς καὶ ἤγγικεν ἡ βασιλεία τοῦ θεοῦ· μετανοεῖτε καὶ πιστεύετε
  ἐν τῷ εὐαγγελίῳ. <span style="color:#b00e23">(16)</span> Καὶ παράγων παρὰ τὴν
  θάλασσαν τῆς Γαλιλαίας εἶδεν Σίμωνα καὶ Ἀνδρέαν τὸν ἀδελφὸν Σίμωνος
  ἀμφιβάλλοντας ἐν τῇ θαλάσσῃ, ἦσαν γὰρ ἁλιεῖς· <span style=
  "color:#b00e23">(17)</span> καὶ εἶπεν αὐτοῖς ὁ Ἰησοῦς· Δεῦτε ὀπίσω μου, καὶ
  ποιήσω ὑμᾶς γενέσθαι ἁλιεῖς ἀνθρώπων. <span style="color:#b00e23">(18)</span>
  καὶ εὐθὺς ἀφέντες τὰ δίκτυα ἠκολούθησαν αὐτῷ. <span style=
  "color:#b00e23">(19)</span> καὶ προβὰς ὀλίγον εἶδεν Ἰάκωβον τὸν τοῦ Ζεβεδαίου
  καὶ Ἰωάννην τὸν ἀδελφὸν αὐτοῦ, καὶ αὐτοὺς ἐν τῷ πλοίῳ καταρτίζοντας τὰ
  δίκτυα, <span style="color:#b00e23">(20)</span> καὶ εὐθὺς ἐκάλεσεν αὐτούς.
  καὶ ἀφέντες τὸν πατέρα αὐτῶν Ζεβεδαῖον ἐν τῷ πλοίῳ μετὰ τῶν μισθωτῶν ἀπῆλθον
  ὀπίσω αὐτοῦ. <span style="color:#b00e23">(21)</span> Καὶ εἰσπορεύονται εἰς
  Καφαρναούμ. καὶ εὐθὺς τοῖς σάββασιν ἐδίδασκεν εἰς τὴν συναγωγήν. <span style=
  "color:#b00e23">(22)</span> καὶ ἐξεπλήσσοντο ἐπὶ τῇ διδαχῇ αὐτοῦ, ἦν γὰρ
  διδάσκων αὐτοὺς ὡς ἐξουσίαν ἔχων καὶ οὐχ ὡς οἱ γραμματεῖς. <span style=
  "color:#b00e23">(23)</span> καὶ εὐθὺς ἦν ἐν τῇ συναγωγῇ αὐτῶν ἄνθρωπος ἐν
  πνεύματι ἀκαθάρτῳ καὶ ἀνέκραξεν <span style="color:#b00e23">(24)</span>
  λέγων· Τί ἡμῖν καὶ σοί, Ἰησοῦ Ναζαρηνέ; ἦλθες ἀπολέσαι ἡμᾶς; οἶδά σε τίς εἶ,
  ὁ ἅγιος τοῦ θεοῦ. <span style="color:#b00e23">(25)</span> καὶ ἐπετίμησεν αὐτῷ
  ὁ Ἰησοῦς λέγων· Φιμώθητι καὶ ἔξελθε ἐξ αὐτοῦ. <span style=
  "color:#b00e23">(26)</span> καὶ σπαράξαν αὐτὸν τὸ πνεῦμα τὸ ἀκάθαρτον καὶ
  φωνῆσαν φωνῇ μεγάλῃ ἐξῆλθεν ἐξ αὐτοῦ. <span style="color:#b00e23">(27)</span>
  καὶ ἐθαμβήθησαν ἅπαντες, ὥστε συζητεῖν πρὸς ἑαυτοὺς λέγοντας· Τί ἐστιν τοῦτο;
  διδαχὴ καινή· κατʼ ἐξουσίαν καὶ τοῖς πνεύμασι τοῖς ἀκαθάρτοις ἐπιτάσσει, καὶ
  ὑπακούουσιν αὐτῷ. <span style="color:#b00e23">(28)</span> καὶ ἐξῆλθεν ἡ ἀκοὴ
  αὐτοῦ εὐθὺς πανταχοῦ εἰς ὅλην τὴν περίχωρον τῆς Γαλιλαίας. <span style=
  "color:#b00e23">(29)</span> Καὶ εὐθὺς ἐκ τῆς συναγωγῆς ἐξελθόντες ἦλθον εἰς
  τὴν οἰκίαν Σίμωνος καὶ Ἀνδρέου μετὰ Ἰακώβου καὶ Ἰωάννου. <span style=
  "color:#b00e23">(30)</span> ἡ δὲ πενθερὰ Σίμωνος κατέκειτο πυρέσσουσα, καὶ
  εὐθὺς λέγουσιν αὐτῷ περὶ αὐτῆς. <span style="color:#b00e23">(31)</span> καὶ
  προσελθὼν ἤγειρεν αὐτὴν κρατήσας τῆς χειρός· καὶ ἀφῆκεν αὐτὴν ὁ πυρετός, καὶ
  διηκόνει αὐτοῖς. <span style="color:#b00e23">(32)</span> Ὀψίας δὲ γενομένης,
  ὅτε ἔδυ ὁ ἥλιος, ἔφερον πρὸς αὐτὸν πάντας τοὺς κακῶς ἔχοντας καὶ τοὺς
  δαιμονιζομένους· <span style="color:#b00e23">(33)</span> καὶ ἦν ὅλη ἡ πόλις
  ἐπισυνηγμένη πρὸς τὴν θύραν. <span style="color:#b00e23">(34)</span> καὶ
  ἐθεράπευσεν πολλοὺς κακῶς ἔχοντας ποικίλαις νόσοις, καὶ δαιμόνια πολλὰ
  ἐξέβαλεν, καὶ οὐκ ἤφιεν λαλεῖν τὰ δαιμόνια, ὅτι ᾔδεισαν αὐτόν. <span style=
  "color:#b00e23">(35)</span> Καὶ πρωῒ ἔννυχα λίαν ἀναστὰς ἐξῆλθεν καὶ ἀπῆλθεν
  εἰς ἔρημον τόπον κἀκεῖ προσηύχετο. <span style="color:#b00e23">(36)</span>
  καὶ κατεδίωξεν αὐτὸν Σίμων καὶ οἱ μετʼ αὐτοῦ, <span style=
  "color:#b00e23">(37)</span> καὶ εὗρον αὐτὸν καὶ λέγουσιν αὐτῷ ὅτι Πάντες
  ζητοῦσίν σε. <span style="color:#b00e23">(38)</span> καὶ λέγει αὐτοῖς· Ἄγωμεν
  ἀλλαχοῦ εἰς τὰς ἐχομένας κωμοπόλεις, ἵνα καὶ ἐκεῖ κηρύξω, εἰς τοῦτο γὰρ
  ἐξῆλθον. <span style="color:#b00e23">(39)</span> καὶ ἦλθεν κηρύσσων εἰς τὰς
  συναγωγὰς αὐτῶν εἰς ὅλην τὴν Γαλιλαίαν καὶ τὰ δαιμόνια ἐκβάλλων. <span style=
  "color:#b00e23">(40)</span> Καὶ ἔρχεται πρὸς αὐτὸν λεπρὸς παρακαλῶν αὐτὸν καὶ
  γονυπετῶν λέγων αὐτῷ ὅτι Ἐὰν θέλῃς δύνασαί με καθαρίσαι. <span style=
  "color:#b00e23">(41)</span> καὶ ὀργισθεὶς ἐκτείνας τὴν χεῖρα αὐτοῦ ἥψατο καὶ
  λέγει αὐτῷ· Θέλω, καθαρίσθητι· <span style="color:#b00e23">(42)</span> καὶ
  εὐθὺς ἀπῆλθεν ἀπʼ αὐτοῦ ἡ λέπρα, καὶ ἐκαθαρίσθη. <span style=
  "color:#b00e23">(43)</span> καὶ ἐμβριμησάμενος αὐτῷ εὐθὺς ἐξέβαλεν αὐτόν,
  <span style="color:#b00e23">(44)</span> καὶ λέγει αὐτῷ· Ὅρα μηδενὶ μηδὲν
  εἴπῃς, ἀλλὰ ὕπαγε σεαυτὸν δεῖξον τῷ ἱερεῖ καὶ προσένεγκε περὶ τοῦ καθαρισμοῦ
  σου ἃ προσέταξεν Μωϋσῆς εἰς μαρτύριον αὐτοῖς. <span style=
  "color:#b00e23">(45)</span> ὁ δὲ ἐξελθὼν ἤρξατο κηρύσσειν πολλὰ καὶ
  διαφημίζειν τὸν λόγον, ὥστε μηκέτι αὐτὸν δύνασθαι φανερῶς εἰς πόλιν
  εἰσελθεῖν, ἀλλὰ ἔξω ἐπʼ ἐρήμοις τόποις ἦν· καὶ ἤρχοντο πρὸς αὐτὸν
  πάντοθεν.</p>

  <h3 id="gospel_of_st._mark2">2</h3>

  <p><span style="color:#b00e23">(1)</span> Καὶ εἰσελθὼν πάλιν εἰς Καφαρναοὺμ
  διʼ ἡμερῶν ἠκούσθη ὅτι ἐν οἴκῳ ἐστίν· <span style="color:#b00e23">(2)</span>
  καὶ συνήχθησαν πολλοὶ ὥστε μηκέτι χωρεῖν μηδὲ τὰ πρὸς τὴν θύραν, καὶ ἐλάλει
  αὐτοῖς τὸν λόγον. <span style="color:#b00e23">(3)</span> καὶ ἔρχονται
  φέροντες πρὸς αὐτὸν παραλυτικὸν αἰρόμενον ὑπὸ τεσσάρων. <span style=
  "color:#b00e23">(4)</span> καὶ μὴ δυνάμενοι προσενέγκαι αὐτῷ διὰ τὸν ὄχλον
  ἀπεστέγασαν τὴν στέγην ὅπου ἦν, καὶ ἐξορύξαντες χαλῶσι τὸν κράβαττον ὅπου ὁ
  παραλυτικὸς κατέκειτο. <span style="color:#b00e23">(5)</span> καὶ ἰδὼν ὁ
  Ἰησοῦς τὴν πίστιν αὐτῶν λέγει τῷ παραλυτικῷ· Τέκνον, ἀφίενταί σου αἱ
  ἁμαρτίαι. <span style="color:#b00e23">(6)</span> ἦσαν δέ τινες τῶν γραμματέων
  ἐκεῖ καθήμενοι καὶ διαλογιζόμενοι ἐν ταῖς καρδίαις αὐτῶν· <span style=
  "color:#b00e23">(7)</span> Τί οὗτος οὕτως λαλεῖ; βλασφημεῖ· τίς δύναται
  ἀφιέναι ἁμαρτίας εἰ μὴ εἷς ὁ θεός; <span style="color:#b00e23">(8)</span> καὶ
  εὐθὺς ἐπιγνοὺς ὁ Ἰησοῦς τῷ πνεύματι αὐτοῦ ὅτι οὕτως διαλογίζονται ἐν ἑαυτοῖς
  λέγει αὐτοῖς· Τί ταῦτα διαλογίζεσθε ἐν ταῖς καρδίαις ὑμῶν; <span style=
  "color:#b00e23">(9)</span> τί ἐστιν εὐκοπώτερον, εἰπεῖν τῷ παραλυτικῷ·
  Ἀφίενταί σου αἱ ἁμαρτίαι, ἢ εἰπεῖν· Ἔγειρε καὶ ἆρον τὸν κράβαττόν σου καὶ
  περιπάτει; <span style="color:#b00e23">(10)</span> ἵνα δὲ εἰδῆτε ὅτι ἐξουσίαν
  ἔχει ὁ υἱὸς τοῦ ἀνθρώπου ἐπὶ τῆς γῆς ἀφιέναι ἁμαρτίας—λέγει τῷ παραλυτικῷ·
  <span style="color:#b00e23">(11)</span> Σοὶ λέγω, ἔγειρε ἆρον τὸν κράβαττόν
  σου καὶ ὕπαγε εἰς τὸν οἶκόν σου. <span style="color:#b00e23">(12)</span> καὶ
  ἠγέρθη καὶ εὐθὺς ἄρας τὸν κράβαττον ἐξῆλθεν ἔμπροσθεν πάντων, ὥστε ἐξίστασθαι
  πάντας καὶ δοξάζειν τὸν θεὸν λέγοντας ὅτι Οὕτως οὐδέποτε εἴδομεν.
  <span style="color:#b00e23">(13)</span> Καὶ ἐξῆλθεν πάλιν παρὰ τὴν θάλασσαν·
  καὶ πᾶς ὁ ὄχλος ἤρχετο πρὸς αὐτόν, καὶ ἐδίδασκεν αὐτούς. <span style=
  "color:#b00e23">(14)</span> καὶ παράγων εἶδεν Λευὶν τὸν τοῦ Ἁλφαίου καθήμενον
  ἐπὶ τὸ τελώνιον, καὶ λέγει αὐτῷ· Ἀκολούθει μοι. καὶ ἀναστὰς ἠκολούθησεν αὐτῷ.
  <span style="color:#b00e23">(15)</span> Καὶ γίνεται κατακεῖσθαι αὐτὸν ἐν τῇ
  οἰκίᾳ αὐτοῦ, καὶ πολλοὶ τελῶναι καὶ ἁμαρτωλοὶ συνανέκειντο τῷ Ἰησοῦ καὶ τοῖς
  μαθηταῖς αὐτοῦ, ἦσαν γὰρ πολλοὶ καὶ ἠκολούθουν αὐτῷ. <span style=
  "color:#b00e23">(16)</span> καὶ οἱ γραμματεῖς τῶν Φαρισαίων ἰδόντες ὅτι
  ἐσθίει μετὰ τῶν ἁμαρτωλῶν καὶ τελωνῶν ἔλεγον τοῖς μαθηταῖς αὐτοῦ· Ὅτι μετὰ
  τῶν τελωνῶν καὶ ἁμαρτωλῶν ἐσθίει; <span style="color:#b00e23">(17)</span> καὶ
  ἀκούσας ὁ Ἰησοῦς λέγει αὐτοῖς ὅτι Οὐ χρείαν ἔχουσιν οἱ ἰσχύοντες ἰατροῦ ἀλλʼ
  οἱ κακῶς ἔχοντες· οὐκ ἦλθον καλέσαι δικαίους ἀλλὰ ἁμαρτωλούς. <span style=
  "color:#b00e23">(18)</span> Καὶ ἦσαν οἱ μαθηταὶ Ἰωάννου καὶ οἱ Φαρισαῖοι
  νηστεύοντες. καὶ ἔρχονται καὶ λέγουσιν αὐτῷ· Διὰ τί οἱ μαθηταὶ Ἰωάννου καὶ οἱ
  μαθηταὶ τῶν Φαρισαίων νηστεύουσιν, οἱ δὲ σοὶ μαθηταὶ οὐ νηστεύουσιν;
  <span style="color:#b00e23">(19)</span> καὶ εἶπεν αὐτοῖς ὁ Ἰησοῦς· Μὴ
  δύνανται οἱ υἱοὶ τοῦ νυμφῶνος ἐν ᾧ ὁ νυμφίος μετʼ αὐτῶν ἐστιν νηστεύειν; ὅσον
  χρόνον ἔχουσιν τὸν νυμφίον μετʼ αὐτῶν οὐ δύνανται νηστεύειν· <span style=
  "color:#b00e23">(20)</span> ἐλεύσονται δὲ ἡμέραι ὅταν ἀπαρθῇ ἀπʼ αὐτῶν ὁ
  νυμφίος, καὶ τότε νηστεύσουσιν ἐν ἐκείνῃ τῇ ἡμέρᾳ. <span style=
  "color:#b00e23">(21)</span> Οὐδεὶς ἐπίβλημα ῥάκους ἀγνάφου ἐπιράπτει ἐπὶ
  ἱμάτιον παλαιόν· εἰ δὲ μή, αἴρει τὸ πλήρωμα ἀπʼ αὐτοῦ τὸ καινὸν τοῦ παλαιοῦ,
  καὶ χεῖρον σχίσμα γίνεται. <span style="color:#b00e23">(22)</span> καὶ οὐδεὶς
  βάλλει οἶνον νέον εἰς ἀσκοὺς παλαιούς· εἰ δὲ μή, ῥήξει ὁ οἶνος τοὺς ἀσκούς,
  καὶ ὁ οἶνος ἀπόλλυται καὶ οἱ ἀσκοί. ἀλλὰ οἶνον νέον εἰς ἀσκοὺς καινούς.
  <span style="color:#b00e23">(23)</span> Καὶ ἐγένετο αὐτὸν ἐν τοῖς σάββασιν
  παραπορεύεσθαι διὰ τῶν σπορίμων, καὶ οἱ μαθηταὶ αὐτοῦ ἤρξαντο ὁδὸν ποιεῖν
  τίλλοντες τοὺς στάχυας. <span style="color:#b00e23">(24)</span> καὶ οἱ
  Φαρισαῖοι ἔλεγον αὐτῷ· Ἴδε τί ποιοῦσιν τοῖς σάββασιν ὃ οὐκ ἔξεστιν;
  <span style="color:#b00e23">(25)</span> καὶ λέγει αὐτοῖς· Οὐδέποτε ἀνέγνωτε
  τί ἐποίησεν Δαυὶδ ὅτε χρείαν ἔσχεν καὶ ἐπείνασεν αὐτὸς καὶ οἱ μετʼ αὐτοῦ;
  <span style="color:#b00e23">(26)</span> πῶς εἰσῆλθεν εἰς τὸν οἶκον τοῦ θεοῦ
  ἐπὶ Ἀβιαθὰρ ἀρχιερέως καὶ τοὺς ἄρτους τῆς προθέσεως ἔφαγεν, οὓς οὐκ ἔξεστιν
  φαγεῖν εἰ μὴ τοὺς ἱερεῖς, καὶ ἔδωκεν καὶ τοῖς σὺν αὐτῷ οὖσιν; <span style=
  "color:#b00e23">(27)</span> καὶ ἔλεγεν αὐτοῖς· Τὸ σάββατον διὰ τὸν ἄνθρωπον
  ἐγένετο καὶ οὐχ ὁ ἄνθρωπος διὰ τὸ σάββατον· <span style=
  "color:#b00e23">(28)</span> ὥστε κύριός ἐστιν ὁ υἱὸς τοῦ ἀνθρώπου καὶ τοῦ
  σαββάτου.</p>

  <h3 id="gospel_of_st._mark3">3</h3>

  <p><span style="color:#b00e23">(1)</span> Καὶ εἰσῆλθεν πάλιν εἰς συναγωγήν,
  καὶ ἦν ἐκεῖ ἄνθρωπος ἐξηραμμένην ἔχων τὴν χεῖρα. <span style=
  "color:#b00e23">(2)</span> καὶ παρετήρουν αὐτὸν εἰ τοῖς σάββασιν θεραπεύσει
  αὐτόν, ἵνα κατηγορήσωσιν αὐτοῦ. <span style="color:#b00e23">(3)</span> καὶ
  λέγει τῷ ἀνθρώπῳ τῷ τὴν χεῖρα ἔχοντι ξηράν· Ἔγειρε εἰς τὸ μέσον. <span style=
  "color:#b00e23">(4)</span> καὶ λέγει αὐτοῖς· Ἔξεστιν τοῖς σάββασιν
  ἀγαθοποιῆσαι ἢ κακοποιῆσαι, ψυχὴν σῶσαι ἢ ἀποκτεῖναι; οἱ δὲ ἐσιώπων.
  <span style="color:#b00e23">(5)</span> καὶ περιβλεψάμενος αὐτοὺς μετʼ ὀργῆς,
  συλλυπούμενος ἐπὶ τῇ πωρώσει τῆς καρδίας αὐτῶν, λέγει τῷ ἀνθρώπῳ· Ἔκτεινον
  τὴν χεῖρα· καὶ ἐξέτεινεν, καὶ ἀπεκατεστάθη ἡ χεὶρ αὐτοῦ. <span style=
  "color:#b00e23">(6)</span> καὶ ἐξελθόντες οἱ Φαρισαῖοι εὐθὺς μετὰ τῶν
  Ἡρῳδιανῶν συμβούλιον ἐδίδουν κατʼ αὐτοῦ ὅπως αὐτὸν ἀπολέσωσιν. <span style=
  "color:#b00e23">(7)</span> Καὶ ὁ Ἰησοῦς μετὰ τῶν μαθητῶν αὐτοῦ ἀνεχώρησεν
  πρὸς τὴν θάλασσαν· καὶ πολὺ πλῆθος ἀπὸ τῆς Γαλιλαίας ἠκολούθησεν, καὶ ἀπὸ τῆς
  Ἰουδαίας <span style="color:#b00e23">(8)</span> καὶ ἀπὸ Ἱεροσολύμων καὶ ἀπὸ
  τῆς Ἰδουμαίας καὶ πέραν τοῦ Ἰορδάνου καὶ περὶ Τύρον καὶ Σιδῶνα, πλῆθος πολύ,
  ἀκούοντες ὅσα ἐποίει ἦλθον πρὸς αὐτόν. <span style="color:#b00e23">(9)</span>
  καὶ εἶπεν τοῖς μαθηταῖς αὐτοῦ ἵνα πλοιάριον προσκαρτερῇ αὐτῷ διὰ τὸν ὄχλον
  ἵνα μὴ θλίβωσιν αὐτόν· <span style="color:#b00e23">(10)</span> πολλοὺς γὰρ
  ἐθεράπευσεν, ὥστε ἐπιπίπτειν αὐτῷ ἵνα αὐτοῦ ἅψωνται ὅσοι εἶχον μάστιγας.
  <span style="color:#b00e23">(11)</span> καὶ τὰ πνεύματα τὰ ἀκάθαρτα, ὅταν
  αὐτὸν ἐθεώρουν, προσέπιπτον αὐτῷ καὶ ἔκραζον λέγοντα ὅτι Σὺ εἶ ὁ υἱὸς τοῦ
  θεοῦ. <span style="color:#b00e23">(12)</span> καὶ πολλὰ ἐπετίμα αὐτοῖς ἵνα μὴ
  αὐτὸν φανερὸν ποιήσωσιν. <span style="color:#b00e23">(13)</span> Καὶ
  ἀναβαίνει εἰς τὸ ὄρος καὶ προσκαλεῖται οὓς ἤθελεν αὐτός, καὶ ἀπῆλθον πρὸς
  αὐτόν. <span style="color:#b00e23">(14)</span> καὶ ἐποίησεν δώδεκα, ἵνα ὦσιν
  μετʼ αὐτοῦ καὶ ἵνα ἀποστέλλῃ αὐτοὺς κηρύσσειν <span style=
  "color:#b00e23">(15)</span> καὶ ἔχειν ἐξουσίαν ἐκβάλλειν τὰ δαιμόνια·
  <span style="color:#b00e23">(16)</span> καὶ ἐποίησεν τοὺς δώδεκα, καὶ
  ἐπέθηκεν ὄνομα τῷ Σίμωνι Πέτρον, <span style="color:#b00e23">(17)</span> καὶ
  Ἰάκωβον τὸν τοῦ Ζεβεδαίου καὶ Ἰωάννην τὸν ἀδελφὸν τοῦ Ἰακώβου (καὶ ἐπέθηκεν
  αὐτοῖς ὀνόματα Βοανηργές, ὅ ἐστιν Υἱοὶ Βροντῆς), <span style=
  "color:#b00e23">(18)</span> καὶ Ἀνδρέαν καὶ Φίλιππον καὶ Βαρθολομαῖον καὶ
  Μαθθαῖον καὶ Θωμᾶν καὶ Ἰάκωβον τὸν τοῦ Ἁλφαίου καὶ Θαδδαῖον καὶ Σίμωνα τὸν
  Καναναῖον <span style="color:#b00e23">(19)</span> καὶ Ἰούδαν Ἰσκαριώθ, ὃς καὶ
  παρέδωκεν αὐτόν. <span style="color:#b00e23">(20)</span> Καὶ ἔρχεται εἰς
  οἶκον· καὶ συνέρχεται πάλιν ὁ ὄχλος, ὥστε μὴ δύνασθαι αὐτοὺς μηδὲ ἄρτον
  φαγεῖν. <span style="color:#b00e23">(21)</span> καὶ ἀκούσαντες οἱ παρʼ αὐτοῦ
  ἐξῆλθον κρατῆσαι αὐτόν, ἔλεγον γὰρ ὅτι ἐξέστη. <span style=
  "color:#b00e23">(22)</span> καὶ οἱ γραμματεῖς οἱ ἀπὸ Ἱεροσολύμων καταβάντες
  ἔλεγον ὅτι Βεελζεβοὺλ ἔχει καὶ ὅτι ἐν τῷ ἄρχοντι τῶν δαιμονίων ἐκβάλλει τὰ
  δαιμόνια. <span style="color:#b00e23">(23)</span> καὶ προσκαλεσάμενος αὐτοὺς
  ἐν παραβολαῖς ἔλεγεν αὐτοῖς· Πῶς δύναται Σατανᾶς Σατανᾶν ἐκβάλλειν;
  <span style="color:#b00e23">(24)</span> καὶ ἐὰν βασιλεία ἐφʼ ἑαυτὴν μερισθῇ,
  οὐ δύναται σταθῆναι ἡ βασιλεία ἐκείνη· <span style=
  "color:#b00e23">(25)</span> καὶ ἐὰν οἰκία ἐφʼ ἑαυτὴν μερισθῇ, οὐ δυνήσεται ἡ
  οἰκία ἐκείνη σταθῆναι· <span style="color:#b00e23">(26)</span> καὶ εἰ ὁ
  Σατανᾶς ἀνέστη ἐφʼ ἑαυτὸν καὶ ἐμερίσθη, οὐ δύναται στῆναι ἀλλὰ τέλος ἔχει.
  <span style="color:#b00e23">(27)</span> ἀλλʼ οὐδεὶς δύναται εἰς τὴν οἰκίαν
  τοῦ ἰσχυροῦ εἰσελθὼν τὰ σκεύη αὐτοῦ διαρπάσαι ἐὰν μὴ πρῶτον τὸν ἰσχυρὸν δήσῃ,
  καὶ τότε τὴν οἰκίαν αὐτοῦ διαρπάσει. <span style="color:#b00e23">(28)</span>
  Ἀμὴν λέγω ὑμῖν ὅτι πάντα ἀφεθήσεται τοῖς υἱοῖς τῶν ἀνθρώπων, τὰ ἁμαρτήματα
  καὶ αἱ βλασφημίαι ὅσα ἐὰν βλασφημήσωσιν· <span style=
  "color:#b00e23">(29)</span> ὃς δʼ ἂν βλασφημήσῃ εἰς τὸ πνεῦμα τὸ ἅγιον, οὐκ
  ἔχει ἄφεσιν εἰς τὸν αἰῶνα, ἀλλὰ ἔνοχός ἐστιν αἰωνίου ἁμαρτήματος.
  <span style="color:#b00e23">(30)</span> ὅτι ἔλεγον· Πνεῦμα ἀκάθαρτον ἔχει.
  <span style="color:#b00e23">(31)</span> Καὶ ἔρχονται ἡ μήτηρ αὐτοῦ καὶ οἱ
  ἀδελφοὶ αὐτοῦ καὶ ἔξω στήκοντες ἀπέστειλαν πρὸς αὐτὸν καλοῦντες αὐτόν.
  <span style="color:#b00e23">(32)</span> καὶ ἐκάθητο περὶ αὐτὸν ὄχλος, καὶ
  λέγουσιν αὐτῷ· Ἰδοὺ ἡ μήτηρ σου καὶ οἱ ἀδελφοί σου ἔξω ζητοῦσίν σε.
  <span style="color:#b00e23">(33)</span> καὶ ἀποκριθεὶς αὐτοῖς λέγει· Τίς
  ἐστιν ἡ μήτηρ μου ἢ οἱ ἀδελφοί μου; <span style="color:#b00e23">(34)</span>
  καὶ περιβλεψάμενος τοὺς περὶ αὐτὸν κύκλῳ καθημένους λέγει· Ἴδε ἡ μήτηρ μου
  καὶ οἱ ἀδελφοί μου· <span style="color:#b00e23">(35)</span> ὃς γὰρ ἂν ποιήσῃ
  τὸ θέλημα τοῦ θεοῦ, οὗτος ἀδελφός μου καὶ ἀδελφὴ καὶ μήτηρ ἐστίν.</p>

  <h3 id="gospel_of_st._mark4">4</h3>

  <p><span style="color:#b00e23">(1)</span> Καὶ πάλιν ἤρξατο διδάσκειν παρὰ τὴν
  θάλασσαν. καὶ συνάγεται πρὸς αὐτὸν ὄχλος πλεῖστος, ὥστε αὐτὸν εἰς πλοῖον
  ἐμβάντα καθῆσθαι ἐν τῇ θαλάσσῃ, καὶ πᾶς ὁ ὄχλος πρὸς τὴν θάλασσαν ἐπὶ τῆς γῆς
  ἦσαν. <span style="color:#b00e23">(2)</span> καὶ ἐδίδασκεν αὐτοὺς ἐν
  παραβολαῖς πολλά, καὶ ἔλεγεν αὐτοῖς ἐν τῇ διδαχῇ αὐτοῦ· <span style=
  "color:#b00e23">(3)</span> Ἀκούετε. ἰδοὺ ἐξῆλθεν ὁ σπείρων σπεῖραι.
  <span style="color:#b00e23">(4)</span> καὶ ἐγένετο ἐν τῷ σπείρειν ὃ μὲν
  ἔπεσεν παρὰ τὴν ὁδόν, καὶ ἦλθεν τὰ πετεινὰ καὶ κατέφαγεν αὐτό. <span style=
  "color:#b00e23">(5)</span> καὶ ἄλλο ἔπεσεν ἐπὶ τὸ πετρῶδες ὅπου οὐκ εἶχεν γῆν
  πολλήν, καὶ εὐθὺς ἐξανέτειλεν διὰ τὸ μὴ ἔχειν βάθος γῆς· <span style=
  "color:#b00e23">(6)</span> καὶ ὅτε ἀνέτειλεν ὁ ἥλιος ἐκαυματίσθη καὶ διὰ τὸ
  μὴ ἔχειν ῥίζαν ἐξηράνθη. <span style="color:#b00e23">(7)</span> καὶ ἄλλο
  ἔπεσεν εἰς τὰς ἀκάνθας, καὶ ἀνέβησαν αἱ ἄκανθαι καὶ συνέπνιξαν αὐτό, καὶ
  καρπὸν οὐκ ἔδωκεν. <span style="color:#b00e23">(8)</span> καὶ ἄλλα ἔπεσεν εἰς
  τὴν γῆν τὴν καλήν, καὶ ἐδίδου καρπὸν ἀναβαίνοντα καὶ αὐξανόμενα, καὶ ἔφερεν
  ἓν τριάκοντα καὶ ἓν ἑξήκοντα καὶ ἓν ἑκατόν. <span style=
  "color:#b00e23">(9)</span> καὶ ἔλεγεν· Ὃς ἔχει ὦτα ἀκούειν ἀκουέτω.
  <span style="color:#b00e23">(10)</span> Καὶ ὅτε ἐγένετο κατὰ μόνας, ἠρώτων
  αὐτὸν οἱ περὶ αὐτὸν σὺν τοῖς δώδεκα τὰς παραβολάς. <span style=
  "color:#b00e23">(11)</span> καὶ ἔλεγεν αὐτοῖς· Ὑμῖν τὸ μυστήριον δέδοται τῆς
  βασιλείας τοῦ θεοῦ· ἐκείνοις δὲ τοῖς ἔξω ἐν παραβολαῖς τὰ πάντα γίνεται,
  <span style="color:#b00e23">(12)</span> ἵνα βλέποντες βλέπωσι καὶ μὴ ἴδωσιν,
  καὶ ἀκούοντες ἀκούωσι καὶ μὴ συνιῶσιν, μήποτε ἐπιστρέψωσιν καὶ ἀφεθῇ αὐτοῖς.
  <span style="color:#b00e23">(13)</span> Καὶ λέγει αὐτοῖς· Οὐκ οἴδατε τὴν
  παραβολὴν ταύτην, καὶ πῶς πάσας τὰς παραβολὰς γνώσεσθε; <span style=
  "color:#b00e23">(14)</span> ὁ σπείρων τὸν λόγον σπείρει. <span style=
  "color:#b00e23">(15)</span> οὗτοι δέ εἰσιν οἱ παρὰ τὴν ὁδὸν ὅπου σπείρεται ὁ
  λόγος, καὶ ὅταν ἀκούσωσιν εὐθὺς ἔρχεται ὁ Σατανᾶς καὶ αἴρει τὸν λόγον τὸν
  ἐσπαρμένον εἰς αὐτούς. <span style="color:#b00e23">(16)</span> καὶ οὗτοί
  εἰσιν ὁμοίως οἱ ἐπὶ τὰ πετρώδη σπειρόμενοι, οἳ ὅταν ἀκούσωσιν τὸν λόγον εὐθὺς
  μετὰ χαρᾶς λαμβάνουσιν αὐτόν, <span style="color:#b00e23">(17)</span> καὶ οὐκ
  ἔχουσιν ῥίζαν ἐν ἑαυτοῖς ἀλλὰ πρόσκαιροί εἰσιν, εἶτα γενομένης θλίψεως ἢ
  διωγμοῦ διὰ τὸν λόγον εὐθὺς σκανδαλίζονται. <span style=
  "color:#b00e23">(18)</span> καὶ ἄλλοι εἰσὶν οἱ εἰς τὰς ἀκάνθας σπειρόμενοι·
  οὗτοί εἰσιν οἱ τὸν λόγον ἀκούσαντες, <span style="color:#b00e23">(19)</span>
  καὶ αἱ μέριμναι τοῦ αἰῶνος καὶ ἡ ἀπάτη τοῦ πλούτου καὶ αἱ περὶ τὰ λοιπὰ
  ἐπιθυμίαι εἰσπορευόμεναι συμπνίγουσιν τὸν λόγον, καὶ ἄκαρπος γίνεται.
  <span style="color:#b00e23">(20)</span> καὶ ἐκεῖνοί εἰσιν οἱ ἐπὶ τὴν γῆν τὴν
  καλὴν σπαρέντες, οἵτινες ἀκούουσιν τὸν λόγον καὶ παραδέχονται καὶ
  καρποφοροῦσιν ἓν τριάκοντα καὶ ἓν ἑξήκοντα καὶ ἓν ἑκατόν. <span style=
  "color:#b00e23">(21)</span> Καὶ ἔλεγεν αὐτοῖς· Μήτι ἔρχεται ὁ λύχνος ἵνα ὑπὸ
  τὸν μόδιον τεθῇ ἢ ὑπὸ τὴν κλίνην, οὐχ ἵνα ἐπὶ τὴν λυχνίαν τεθῇ; <span style=
  "color:#b00e23">(22)</span> οὐ γάρ ἐστιν κρυπτὸν ἐὰν μὴ ἵνα φανερωθῇ, οὐδὲ
  ἐγένετο ἀπόκρυφον ἀλλʼ ἵνα ἔλθῃ εἰς φανερόν. <span style=
  "color:#b00e23">(23)</span> εἴ τις ἔχει ὦτα ἀκούειν ἀκουέτω. <span style=
  "color:#b00e23">(24)</span> καὶ ἔλεγεν αὐτοῖς· Βλέπετε τί ἀκούετε. ἐν ᾧ μέτρῳ
  μετρεῖτε μετρηθήσεται ὑμῖν καὶ προστεθήσεται ὑμῖν. <span style=
  "color:#b00e23">(25)</span> ὃς γὰρ ἔχει, δοθήσεται αὐτῷ· καὶ ὃς οὐκ ἔχει, καὶ
  ὃ ἔχει ἀρθήσεται ἀπʼ αὐτοῦ. <span style="color:#b00e23">(26)</span> Καὶ
  ἔλεγεν· Οὕτως ἐστὶν ἡ βασιλεία τοῦ θεοῦ ὡς ἄνθρωπος βάλῃ τὸν σπόρον ἐπὶ τῆς
  γῆς <span style="color:#b00e23">(27)</span> καὶ καθεύδῃ καὶ ἐγείρηται νύκτα
  καὶ ἡμέραν, καὶ ὁ σπόρος βλαστᾷ καὶ μηκύνηται ὡς οὐκ οἶδεν αὐτός.
  <span style="color:#b00e23">(28)</span> αὐτομάτη ἡ γῆ καρποφορεῖ, πρῶτον
  χόρτον, εἶτα στάχυν, εἶτα πλήρης σῖτον ἐν τῷ στάχυϊ. <span style=
  "color:#b00e23">(29)</span> ὅταν δὲ παραδοῖ ὁ καρπός, εὐθὺς ἀποστέλλει τὸ
  δρέπανον, ὅτι παρέστηκεν ὁ θερισμός. <span style="color:#b00e23">(30)</span>
  Καὶ ἔλεγεν· Πῶς ὁμοιώσωμεν τὴν βασιλείαν τοῦ θεοῦ, ἢ ἐν τίνι αὐτὴν παραβολῇ
  θῶμεν; <span style="color:#b00e23">(31)</span> ὡς κόκκῳ σινάπεως, ὃς ὅταν
  σπαρῇ ἐπὶ τῆς γῆς, μικρότερον ὂν πάντων τῶν σπερμάτων τῶν ἐπὶ τῆς γῆς—
  <span style="color:#b00e23">(32)</span> καὶ ὅταν σπαρῇ, ἀναβαίνει καὶ γίνεται
  μεῖζον πάντων τῶν λαχάνων καὶ ποιεῖ κλάδους μεγάλους, ὥστε δύνασθαι ὑπὸ τὴν
  σκιὰν αὐτοῦ τὰ πετεινὰ τοῦ οὐρανοῦ κατασκηνοῦν. <span style=
  "color:#b00e23">(33)</span> Καὶ τοιαύταις παραβολαῖς πολλαῖς ἐλάλει αὐτοῖς
  τὸν λόγον, καθὼς ἠδύναντο ἀκούειν· <span style="color:#b00e23">(34)</span>
  χωρὶς δὲ παραβολῆς οὐκ ἐλάλει αὐτοῖς, κατʼ ἰδίαν δὲ τοῖς ἰδίοις μαθηταῖς
  ἐπέλυεν πάντα. <span style="color:#b00e23">(35)</span> Καὶ λέγει αὐτοῖς ἐν
  ἐκείνῃ τῇ ἡμέρᾳ ὀψίας γενομένης· Διέλθωμεν εἰς τὸ πέραν. <span style=
  "color:#b00e23">(36)</span> καὶ ἀφέντες τὸν ὄχλον παραλαμβάνουσιν αὐτὸν ὡς ἦν
  ἐν τῷ πλοίῳ, καὶ ἄλλα πλοῖα ἦν μετʼ αὐτοῦ. <span style=
  "color:#b00e23">(37)</span> καὶ γίνεται λαῖλαψ μεγάλη ἀνέμου, καὶ τὰ κύματα
  ἐπέβαλλεν εἰς τὸ πλοῖον, ὥστε ἤδη γεμίζεσθαι τὸ πλοῖον. <span style=
  "color:#b00e23">(38)</span> καὶ αὐτὸς ἦν ἐν τῇ πρύμνῃ ἐπὶ τὸ προσκεφάλαιον
  καθεύδων· καὶ ἐγείρουσιν αὐτὸν καὶ λέγουσιν αὐτῷ· Διδάσκαλε, οὐ μέλει σοι ὅτι
  ἀπολλύμεθα; <span style="color:#b00e23">(39)</span> καὶ διεγερθεὶς ἐπετίμησεν
  τῷ ἀνέμῳ καὶ εἶπεν τῇ θαλάσσῃ· Σιώπα, πεφίμωσο. καὶ ἐκόπασεν ὁ ἄνεμος, καὶ
  ἐγένετο γαλήνη μεγάλη. <span style="color:#b00e23">(40)</span> καὶ εἶπεν
  αὐτοῖς· Τί δειλοί ἐστε; οὔπω ἔχετε πίστιν; <span style=
  "color:#b00e23">(41)</span> καὶ ἐφοβήθησαν φόβον μέγαν, καὶ ἔλεγον πρὸς
  ἀλλήλους· Τίς ἄρα οὗτός ἐστιν ὅτι καὶ ὁ ἄνεμος καὶ ἡ θάλασσα ὑπακούει
  αὐτῷ;</p>

  <h3 id="gospel_of_st._mark5">5</h3>

  <p><span style="color:#b00e23">(1)</span> Καὶ ἦλθον εἰς τὸ πέραν τῆς θαλάσσης
  εἰς τὴν χώραν τῶν Γερασηνῶν. <span style="color:#b00e23">(2)</span> καὶ
  ἐξελθόντος αὐτοῦ ἐκ τοῦ πλοίου εὐθὺς ὑπήντησεν αὐτῷ ἐκ τῶν μνημείων ἄνθρωπος
  ἐν πνεύματι ἀκαθάρτῳ, <span style="color:#b00e23">(3)</span> ὃς τὴν
  κατοίκησιν εἶχεν ἐν τοῖς μνήμασιν, καὶ οὐδὲ ἁλύσει οὐκέτι οὐδεὶς ἐδύνατο
  αὐτὸν δῆσαι <span style="color:#b00e23">(4)</span> διὰ τὸ αὐτὸν πολλάκις
  πέδαις καὶ ἁλύσεσι δεδέσθαι καὶ διεσπάσθαι ὑπʼ αὐτοῦ τὰς ἁλύσεις καὶ τὰς
  πέδας συντετρῖφθαι, καὶ οὐδεὶς ἴσχυεν αὐτὸν δαμάσαι· <span style=
  "color:#b00e23">(5)</span> καὶ διὰ παντὸς νυκτὸς καὶ ἡμέρας ἐν τοῖς μνήμασιν
  καὶ ἐν τοῖς ὄρεσιν ἦν κράζων καὶ κατακόπτων ἑαυτὸν λίθοις. <span style=
  "color:#b00e23">(6)</span> καὶ ἰδὼν τὸν Ἰησοῦν ἀπὸ μακρόθεν ἔδραμεν καὶ
  προσεκύνησεν αὐτόν, <span style="color:#b00e23">(7)</span> καὶ κράξας φωνῇ
  μεγάλῃ λέγει· Τί ἐμοὶ καὶ σοί, Ἰησοῦ υἱὲ τοῦ θεοῦ τοῦ ὑψίστου; ὁρκίζω σε τὸν
  θεόν, μή με βασανίσῃς. <span style="color:#b00e23">(8)</span> ἔλεγεν γὰρ
  αὐτῷ· Ἔξελθε τὸ πνεῦμα τὸ ἀκάθαρτον ἐκ τοῦ ἀνθρώπου. <span style=
  "color:#b00e23">(9)</span> καὶ ἐπηρώτα αὐτόν· Τί ὄνομά σοι; καὶ λέγει αὐτῷ·
  Λεγιὼν ὄνομά μοι, ὅτι πολλοί ἐσμεν· <span style="color:#b00e23">(10)</span>
  καὶ παρεκάλει αὐτὸν πολλὰ ἵνα μὴ αὐτὰ ἀποστείλῃ ἔξω τῆς χώρας. <span style=
  "color:#b00e23">(11)</span> ἦν δὲ ἐκεῖ πρὸς τῷ ὄρει ἀγέλη χοίρων μεγάλη
  βοσκομένη· <span style="color:#b00e23">(12)</span> καὶ παρεκάλεσαν αὐτὸν
  λέγοντες· Πέμψον ἡμᾶς εἰς τοὺς χοίρους, ἵνα εἰς αὐτοὺς εἰσέλθωμεν.
  <span style="color:#b00e23">(13)</span> καὶ ἐπέτρεψεν αὐτοῖς. καὶ ἐξελθόντα
  τὰ πνεύματα τὰ ἀκάθαρτα εἰσῆλθον εἰς τοὺς χοίρους, καὶ ὥρμησεν ἡ ἀγέλη κατὰ
  τοῦ κρημνοῦ εἰς τὴν θάλασσαν, ὡς δισχίλιοι, καὶ ἐπνίγοντο ἐν τῇ θαλάσσῃ.
  <span style="color:#b00e23">(14)</span> Καὶ οἱ βόσκοντες αὐτοὺς ἔφυγον καὶ
  ἀπήγγειλαν εἰς τὴν πόλιν καὶ εἰς τοὺς ἀγρούς· καὶ ἦλθον ἰδεῖν τί ἐστιν τὸ
  γεγονός. <span style="color:#b00e23">(15)</span> καὶ ἔρχονται πρὸς τὸν
  Ἰησοῦν, καὶ θεωροῦσιν τὸν δαιμονιζόμενον καθήμενον ἱματισμένον καὶ
  σωφρονοῦντα, τὸν ἐσχηκότα τὸν λεγιῶνα, καὶ ἐφοβήθησαν. <span style=
  "color:#b00e23">(16)</span> καὶ διηγήσαντο αὐτοῖς οἱ ἰδόντες πῶς ἐγένετο τῷ
  δαιμονιζομένῳ καὶ περὶ τῶν χοίρων. <span style="color:#b00e23">(17)</span>
  καὶ ἤρξαντο παρακαλεῖν αὐτὸν ἀπελθεῖν ἀπὸ τῶν ὁρίων αὐτῶν. <span style=
  "color:#b00e23">(18)</span> καὶ ἐμβαίνοντος αὐτοῦ εἰς τὸ πλοῖον παρεκάλει
  αὐτὸν ὁ δαιμονισθεὶς ἵνα μετʼ αὐτοῦ ᾖ. <span style=
  "color:#b00e23">(19)</span> καὶ οὐκ ἀφῆκεν αὐτόν, ἀλλὰ λέγει αὐτῷ· Ὕπαγε εἰς
  τὸν οἶκόν σου πρὸς τοὺς σούς, καὶ ἀπάγγειλον αὐτοῖς ὅσα ὁ κύριός σοι
  πεποίηκεν καὶ ἠλέησέν σε. <span style="color:#b00e23">(20)</span> καὶ ἀπῆλθεν
  καὶ ἤρξατο κηρύσσειν ἐν τῇ Δεκαπόλει ὅσα ἐποίησεν αὐτῷ ὁ Ἰησοῦς, καὶ πάντες
  ἐθαύμαζον. <span style="color:#b00e23">(21)</span> Καὶ διαπεράσαντος τοῦ
  Ἰησοῦ ἐν τῷ πλοίῳ πάλιν εἰς τὸ πέραν συνήχθη ὄχλος πολὺς ἐπʼ αὐτόν, καὶ ἦν
  παρὰ τὴν θάλασσαν. <span style="color:#b00e23">(22)</span> καὶ ἔρχεται εἷς
  τῶν ἀρχισυναγώγων, ὀνόματι Ἰάϊρος, καὶ ἰδὼν αὐτὸν πίπτει πρὸς τοὺς πόδας
  αὐτοῦ <span style="color:#b00e23">(23)</span> καὶ παρακαλεῖ αὐτὸν πολλὰ λέγων
  ὅτι Τὸ θυγάτριόν μου ἐσχάτως ἔχει, ἵνα ἐλθὼν ἐπιθῇς τὰς χεῖρας αὐτῇ ἵνα σωθῇ
  καὶ ζήσῃ. <span style="color:#b00e23">(24)</span> καὶ ἀπῆλθεν μετʼ αὐτοῦ.
  <span style="color:#b00e23">(25)</span> καὶ γυνὴ οὖσα ἐν ῥύσει αἵματος δώδεκα
  ἔτη <span style="color:#b00e23">(26)</span> καὶ πολλὰ παθοῦσα ὑπὸ πολλῶν
  ἰατρῶν καὶ δαπανήσασα τὰ παρʼ αὐτῆς πάντα καὶ μηδὲν ὠφεληθεῖσα ἀλλὰ μᾶλλον
  εἰς τὸ χεῖρον ἐλθοῦσα, <span style="color:#b00e23">(27)</span> ἀκούσασα περὶ
  τοῦ Ἰησοῦ, ἐλθοῦσα ἐν τῷ ὄχλῳ ὄπισθεν ἥψατο τοῦ ἱματίου αὐτοῦ· <span style=
  "color:#b00e23">(28)</span> ἔλεγεν γὰρ ὅτι Ἐὰν ἅψωμαι κἂν τῶν ἱματίων αὐτοῦ
  σωθήσομαι. <span style="color:#b00e23">(29)</span> καὶ εὐθὺς ἐξηράνθη ἡ πηγὴ
  τοῦ αἵματος αὐτῆς, καὶ ἔγνω τῷ σώματι ὅτι ἴαται ἀπὸ τῆς μάστιγος.
  <span style="color:#b00e23">(30)</span> καὶ εὐθὺς ὁ Ἰησοῦς ἐπιγνοὺς ἐν ἑαυτῷ
  τὴν ἐξ αὐτοῦ δύναμιν ἐξελθοῦσαν ἐπιστραφεὶς ἐν τῷ ὄχλῳ ἔλεγεν· Τίς μου ἥψατο
  τῶν ἱματίων; <span style="color:#b00e23">(31)</span> καὶ ἔλεγον αὐτῷ οἱ
  μαθηταὶ αὐτοῦ· Βλέπεις τὸν ὄχλον συνθλίβοντά σε, καὶ λέγεις· Τίς μου ἥψατο;
  <span style="color:#b00e23">(32)</span> καὶ περιεβλέπετο ἰδεῖν τὴν τοῦτο
  ποιήσασαν. <span style="color:#b00e23">(33)</span> ἡ δὲ γυνὴ φοβηθεῖσα καὶ
  τρέμουσα, εἰδυῖα ὃ γέγονεν αὐτῇ, ἦλθεν καὶ προσέπεσεν αὐτῷ καὶ εἶπεν αὐτῷ
  πᾶσαν τὴν ἀλήθειαν. <span style="color:#b00e23">(34)</span> ὁ δὲ εἶπεν αὐτῇ·
  Θυγάτηρ, ἡ πίστις σου σέσωκέν σε· ὕπαγε εἰς εἰρήνην, καὶ ἴσθι ὑγιὴς ἀπὸ τῆς
  μάστιγός σου. <span style="color:#b00e23">(35)</span> Ἔτι αὐτοῦ λαλοῦντος
  ἔρχονται ἀπὸ τοῦ ἀρχισυναγώγου λέγοντες ὅτι Ἡ θυγάτηρ σου ἀπέθανεν· τί ἔτι
  σκύλλεις τὸν διδάσκαλον; <span style="color:#b00e23">(36)</span> ὁ δὲ Ἰησοῦς
  παρακούσας τὸν λόγον λαλούμενον λέγει τῷ ἀρχισυναγώγῳ· Μὴ φοβοῦ, μόνον
  πίστευε. <span style="color:#b00e23">(37)</span> καὶ οὐκ ἀφῆκεν οὐδένα μετʼ
  αὐτοῦ συνακολουθῆσαι εἰ μὴ τὸν Πέτρον καὶ Ἰάκωβον καὶ Ἰωάννην τὸν ἀδελφὸν
  Ἰακώβου. <span style="color:#b00e23">(38)</span> καὶ ἔρχονται εἰς τὸν οἶκον
  τοῦ ἀρχισυναγώγου, καὶ θεωρεῖ θόρυβον καὶ κλαίοντας καὶ ἀλαλάζοντας πολλά,
  <span style="color:#b00e23">(39)</span> καὶ εἰσελθὼν λέγει αὐτοῖς· Τί
  θορυβεῖσθε καὶ κλαίετε; τὸ παιδίον οὐκ ἀπέθανεν ἀλλὰ καθεύδει. <span style=
  "color:#b00e23">(40)</span> καὶ κατεγέλων αὐτοῦ. αὐτὸς δὲ ἐκβαλὼν πάντας
  παραλαμβάνει τὸν πατέρα τοῦ παιδίου καὶ τὴν μητέρα καὶ τοὺς μετʼ αὐτοῦ, καὶ
  εἰσπορεύεται ὅπου ἦν τὸ παιδίον· <span style="color:#b00e23">(41)</span> καὶ
  κρατήσας τῆς χειρὸς τοῦ παιδίου λέγει αὐτῇ· Ταλιθα κουμ, ὅ ἐστιν
  μεθερμηνευόμενον· Τὸ κοράσιον, σοὶ λέγω, ἔγειρε. <span style=
  "color:#b00e23">(42)</span> καὶ εὐθὺς ἀνέστη τὸ κοράσιον καὶ περιεπάτει, ἦν
  γὰρ ἐτῶν δώδεκα. καὶ ἐξέστησαν εὐθὺς ἐκστάσει μεγάλῃ. <span style=
  "color:#b00e23">(43)</span> καὶ διεστείλατο αὐτοῖς πολλὰ ἵνα μηδεὶς γνοῖ
  τοῦτο, καὶ εἶπεν δοθῆναι αὐτῇ φαγεῖν.</p>

  <h3 id="gospel_of_st._mark6">6</h3>

  <p><span style="color:#b00e23">(1)</span> Καὶ ἐξῆλθεν ἐκεῖθεν, καὶ ἔρχεται
  εἰς τὴν πατρίδα αὐτοῦ, καὶ ἀκολουθοῦσιν αὐτῷ οἱ μαθηταὶ αὐτοῦ. <span style=
  "color:#b00e23">(2)</span> καὶ γενομένου σαββάτου ἤρξατο διδάσκειν ἐν τῇ
  συναγωγῇ· καὶ οἱ πολλοὶ ἀκούοντες ἐξεπλήσσοντο λέγοντες· Πόθεν τούτῳ ταῦτα,
  καὶ τίς ἡ σοφία ἡ δοθεῖσα τούτῳ, καὶ αἱ δυνάμεις τοιαῦται διὰ τῶν χειρῶν
  αὐτοῦ γινόμεναι; <span style="color:#b00e23">(3)</span> οὐχ οὗτός ἐστιν ὁ
  τέκτων, ὁ υἱὸς τῆς Μαρίας καὶ ἀδελφὸς Ἰακώβου καὶ Ἰωσῆτος καὶ Ἰούδα καὶ
  Σίμωνος; καὶ οὐκ εἰσὶν αἱ ἀδελφαὶ αὐτοῦ ὧδε πρὸς ἡμᾶς; καὶ ἐσκανδαλίζοντο ἐν
  αὐτῷ. <span style="color:#b00e23">(4)</span> καὶ ἔλεγεν αὐτοῖς ὁ Ἰησοῦς ὅτι
  Οὐκ ἔστιν προφήτης ἄτιμος εἰ μὴ ἐν τῇ πατρίδι αὐτοῦ καὶ ἐν τοῖς συγγενεῦσιν
  αὐτοῦ καὶ ἐν τῇ οἰκίᾳ αὐτοῦ. <span style="color:#b00e23">(5)</span> καὶ οὐκ
  ἐδύνατο ἐκεῖ ποιῆσαι οὐδεμίαν δύναμιν, εἰ μὴ ὀλίγοις ἀρρώστοις ἐπιθεὶς τὰς
  χεῖρας ἐθεράπευσεν· <span style="color:#b00e23">(6)</span> καὶ ἐθαύμαζεν διὰ
  τὴν ἀπιστίαν αὐτῶν. <span style="color:#b00e23">(7)</span> καὶ προσκαλεῖται
  τοὺς δώδεκα, καὶ ἤρξατο αὐτοὺς ἀποστέλλειν δύο δύο, καὶ ἐδίδου αὐτοῖς
  ἐξουσίαν τῶν πνευμάτων τῶν ἀκαθάρτων, <span style="color:#b00e23">(8)</span>
  καὶ παρήγγειλεν αὐτοῖς ἵνα μηδὲν αἴρωσιν εἰς ὁδὸν εἰ μὴ ῥάβδον μόνον, μὴ
  ἄρτον, μὴ πήραν, μὴ εἰς τὴν ζώνην χαλκόν, <span style=
  "color:#b00e23">(9)</span> ἀλλὰ ὑποδεδεμένους σανδάλια, καὶ μὴ ἐνδύσησθε δύο
  χιτῶνας. <span style="color:#b00e23">(10)</span> καὶ ἔλεγεν αὐτοῖς· Ὅπου ἐὰν
  εἰσέλθητε εἰς οἰκίαν, ἐκεῖ μένετε ἕως ἂν ἐξέλθητε ἐκεῖθεν. <span style=
  "color:#b00e23">(11)</span> καὶ ὃς ἂν τόπος μὴ δέξηται ὑμᾶς μηδὲ ἀκούσωσιν
  ὑμῶν, ἐκπορευόμενοι ἐκεῖθεν ἐκτινάξατε τὸν χοῦν τὸν ὑποκάτω τῶν ποδῶν ὑμῶν
  εἰς μαρτύριον αὐτοῖς. <span style="color:#b00e23">(12)</span> Καὶ ἐξελθόντες
  ἐκήρυξαν ἵνα μετανοῶσιν, <span style="color:#b00e23">(13)</span> καὶ δαιμόνια
  πολλὰ ἐξέβαλλον, καὶ ἤλειφον ἐλαίῳ πολλοὺς ἀρρώστους καὶ ἐθεράπευον.
  <span style="color:#b00e23">(14)</span> Καὶ ἤκουσεν ὁ βασιλεὺς Ἡρῴδης,
  φανερὸν γὰρ ἐγένετο τὸ ὄνομα αὐτοῦ, καὶ ἔλεγον ὅτι Ἰωάννης ὁ βαπτίζων
  ἐγήγερται ἐκ νεκρῶν, καὶ διὰ τοῦτο ἐνεργοῦσιν αἱ δυνάμεις ἐν αὐτῷ·
  <span style="color:#b00e23">(15)</span> ἄλλοι δὲ ἔλεγον ὅτι Ἠλίας ἐστίν·
  ἄλλοι δὲ ἔλεγον ὅτι προφήτης ὡς εἷς τῶν προφητῶν. <span style=
  "color:#b00e23">(16)</span> ἀκούσας δὲ ὁ Ἡρῴδης ἔλεγεν· Ὃν ἐγὼ ἀπεκεφάλισα
  Ἰωάννην, οὗτος ἠγέρθη. <span style="color:#b00e23">(17)</span> Αὐτὸς γὰρ ὁ
  Ἡρῴδης ἀποστείλας ἐκράτησεν τὸν Ἰωάννην καὶ ἔδησεν αὐτὸν ἐν φυλακῇ διὰ
  Ἡρῳδιάδα τὴν γυναῖκα Φιλίππου τοῦ ἀδελφοῦ αὐτοῦ, ὅτι αὐτὴν ἐγάμησεν·
  <span style="color:#b00e23">(18)</span> ἔλεγεν γὰρ ὁ Ἰωάννης τῷ Ἡρῴδῃ ὅτι Οὐκ
  ἔξεστίν σοι ἔχειν τὴν γυναῖκα τοῦ ἀδελφοῦ σου. <span style=
  "color:#b00e23">(19)</span> ἡ δὲ Ἡρῳδιὰς ἐνεῖχεν αὐτῷ καὶ ἤθελεν αὐτὸν
  ἀποκτεῖναι, καὶ οὐκ ἠδύνατο· <span style="color:#b00e23">(20)</span> ὁ γὰρ
  Ἡρῴδης ἐφοβεῖτο τὸν Ἰωάννην, εἰδὼς αὐτὸν ἄνδρα δίκαιον καὶ ἅγιον, καὶ
  συνετήρει αὐτόν, καὶ ἀκούσας αὐτοῦ πολλὰ ἠπόρει, καὶ ἡδέως αὐτοῦ ἤκουεν.
  <span style="color:#b00e23">(21)</span> Καὶ γενομένης ἡμέρας εὐκαίρου ὅτε
  Ἡρῴδης τοῖς γενεσίοις αὐτοῦ δεῖπνον ἐποίησεν τοῖς μεγιστᾶσιν αὐτοῦ καὶ τοῖς
  χιλιάρχοις καὶ τοῖς πρώτοις τῆς Γαλιλαίας, <span style=
  "color:#b00e23">(22)</span> καὶ εἰσελθούσης τῆς θυγατρὸς αὐτῆς τῆς Ἡρῳδιάδος
  καὶ ὀρχησαμένης καὶ ἀρεσάσης τῷ Ἡρῴδῃ καὶ τοῖς συνανακειμένοις, εἶπεν ὁ
  βασιλεὺς τῷ κορασίῳ· Αἴτησόν με ὃ ἐὰν θέλῃς, καὶ δώσω σοι· <span style=
  "color:#b00e23">(23)</span> καὶ ὤμοσεν αὐτῇ· Ὅ τι ἐάν με αἰτήσῃς δώσω σοι ἕως
  ἡμίσους τῆς βασιλείας μου. <span style="color:#b00e23">(24)</span> καὶ
  ἐξελθοῦσα εἶπεν τῇ μητρὶ αὐτῆς· Τί αἰτήσωμαι; ἡ δὲ εἶπεν· Τὴν κεφαλὴν Ἰωάννου
  τοῦ βαπτίζοντος. <span style="color:#b00e23">(25)</span> καὶ εἰσελθοῦσα εὐθὺς
  μετὰ σπουδῆς πρὸς τὸν βασιλέα ᾐτήσατο λέγουσα· Θέλω ἵνα ἐξαυτῆς δῷς μοι ἐπὶ
  πίνακι τὴν κεφαλὴν Ἰωάννου τοῦ βαπτιστοῦ. <span style=
  "color:#b00e23">(26)</span> καὶ περίλυπος γενόμενος ὁ βασιλεὺς διὰ τοὺς
  ὅρκους καὶ τοὺς ἀνακειμένους οὐκ ἠθέλησεν ἀθετῆσαι αὐτήν· <span style=
  "color:#b00e23">(27)</span> καὶ εὐθὺς ἀποστείλας ὁ βασιλεὺς σπεκουλάτορα
  ἐπέταξεν ἐνέγκαι τὴν κεφαλὴν αὐτοῦ. καὶ ἀπελθὼν ἀπεκεφάλισεν αὐτὸν ἐν τῇ
  φυλακῇ <span style="color:#b00e23">(28)</span> καὶ ἤνεγκεν τὴν κεφαλὴν αὐτοῦ
  ἐπὶ πίνακι καὶ ἔδωκεν αὐτὴν τῷ κορασίῳ, καὶ τὸ κοράσιον ἔδωκεν αὐτὴν τῇ μητρὶ
  αὐτῆς. <span style="color:#b00e23">(29)</span> καὶ ἀκούσαντες οἱ μαθηταὶ
  αὐτοῦ ἦλθον καὶ ἦραν τὸ πτῶμα αὐτοῦ καὶ ἔθηκαν αὐτὸ ἐν μνημείῳ. <span style=
  "color:#b00e23">(30)</span> Καὶ συνάγονται οἱ ἀπόστολοι πρὸς τὸν Ἰησοῦν, καὶ
  ἀπήγγειλαν αὐτῷ πάντα ὅσα ἐποίησαν καὶ ὅσα ἐδίδαξαν. <span style=
  "color:#b00e23">(31)</span> καὶ λέγει αὐτοῖς· Δεῦτε ὑμεῖς αὐτοὶ κατʼ ἰδίαν
  εἰς ἔρημον τόπον καὶ ἀναπαύσασθε ὀλίγον. ἦσαν γὰρ οἱ ἐρχόμενοι καὶ οἱ
  ὑπάγοντες πολλοί, καὶ οὐδὲ φαγεῖν εὐκαίρουν. <span style=
  "color:#b00e23">(32)</span> καὶ ἀπῆλθον ἐν τῷ πλοίῳ εἰς ἔρημον τόπον κατʼ
  ἰδίαν. <span style="color:#b00e23">(33)</span> καὶ εἶδον αὐτοὺς ὑπάγοντας καὶ
  ἐπέγνωσαν πολλοί, καὶ πεζῇ ἀπὸ πασῶν τῶν πόλεων συνέδραμον ἐκεῖ καὶ προῆλθον
  αὐτούς. <span style="color:#b00e23">(34)</span> καὶ ἐξελθὼν εἶδεν πολὺν
  ὄχλον, καὶ ἐσπλαγχνίσθη ἐπʼ αὐτοὺς ὅτι ἦσαν ὡς πρόβατα μὴ ἔχοντα ποιμένα, καὶ
  ἤρξατο διδάσκειν αὐτοὺς πολλά. <span style="color:#b00e23">(35)</span> Καὶ
  ἤδη ὥρας πολλῆς γενομένης προσελθόντες αὐτῷ οἱ μαθηταὶ αὐτοῦ ἔλεγον ὅτι
  Ἔρημός ἐστιν ὁ τόπος, καὶ ἤδη ὥρα πολλή· <span style=
  "color:#b00e23">(36)</span> ἀπόλυσον αὐτούς, ἵνα ἀπελθόντες εἰς τοὺς κύκλῳ
  ἀγροὺς καὶ κώμας ἀγοράσωσιν ἑαυτοῖς τί φάγωσιν. <span style=
  "color:#b00e23">(37)</span> ὁ δὲ ἀποκριθεὶς εἶπεν αὐτοῖς· Δότε αὐτοῖς ὑμεῖς
  φαγεῖν. καὶ λέγουσιν αὐτῷ· Ἀπελθόντες ἀγοράσωμεν δηναρίων διακοσίων ἄρτους
  καὶ δώσομεν αὐτοῖς φαγεῖν; <span style="color:#b00e23">(38)</span> ὁ δὲ λέγει
  αὐτοῖς· Πόσους ἔχετε ἄρτους; ὑπάγετε ἴδετε. καὶ γνόντες λέγουσιν· Πέντε, καὶ
  δύο ἰχθύας. <span style="color:#b00e23">(39)</span> καὶ ἐπέταξεν αὐτοῖς
  ἀνακλῖναι πάντας συμπόσια συμπόσια ἐπὶ τῷ χλωρῷ χόρτῳ. <span style=
  "color:#b00e23">(40)</span> καὶ ἀνέπεσαν πρασιαὶ πρασιαὶ κατὰ ἑκατὸν καὶ κατὰ
  πεντήκοντα. <span style="color:#b00e23">(41)</span> καὶ λαβὼν τοὺς πέντε
  ἄρτους καὶ τοὺς δύο ἰχθύας ἀναβλέψας εἰς τὸν οὐρανὸν εὐλόγησεν καὶ κατέκλασεν
  τοὺς ἄρτους καὶ ἐδίδου τοῖς μαθηταῖς αὐτοῦ ἵνα παρατιθῶσιν αὐτοῖς, καὶ τοὺς
  δύο ἰχθύας ἐμέρισεν πᾶσιν. <span style="color:#b00e23">(42)</span> καὶ ἔφαγον
  πάντες καὶ ἐχορτάσθησαν· <span style="color:#b00e23">(43)</span> καὶ ἦραν
  κλάσματα δώδεκα κοφίνων πληρώματα καὶ ἀπὸ τῶν ἰχθύων. <span style=
  "color:#b00e23">(44)</span> καὶ ἦσαν οἱ φαγόντες τοὺς ἄρτους πεντακισχίλιοι
  ἄνδρες. <span style="color:#b00e23">(45)</span> Καὶ εὐθὺς ἠνάγκασεν τοὺς
  μαθητὰς αὐτοῦ ἐμβῆναι εἰς τὸ πλοῖον καὶ προάγειν εἰς τὸ πέραν πρὸς Βηθσαϊδάν,
  ἕως αὐτὸς ἀπολύει τὸν ὄχλον. <span style="color:#b00e23">(46)</span> καὶ
  ἀποταξάμενος αὐτοῖς ἀπῆλθεν εἰς τὸ ὄρος προσεύξασθαι. <span style=
  "color:#b00e23">(47)</span> Καὶ ὀψίας γενομένης ἦν τὸ πλοῖον ἐν μέσῳ τῆς
  θαλάσσης, καὶ αὐτὸς μόνος ἐπὶ τῆς γῆς. <span style=
  "color:#b00e23">(48)</span> καὶ ἰδὼν αὐτοὺς βασανιζομένους ἐν τῷ ἐλαύνειν, ἦν
  γὰρ ὁ ἄνεμος ἐναντίος αὐτοῖς, περὶ τετάρτην φυλακὴν τῆς νυκτὸς ἔρχεται πρὸς
  αὐτοὺς περιπατῶν ἐπὶ τῆς θαλάσσης· καὶ ἤθελεν παρελθεῖν αὐτούς. <span style=
  "color:#b00e23">(49)</span> οἱ δὲ ἰδόντες αὐτὸν ἐπὶ τῆς θαλάσσης περιπατοῦντα
  ἔδοξαν ὅτι φάντασμά ἐστιν καὶ ἀνέκραξαν, <span style=
  "color:#b00e23">(50)</span> πάντες γὰρ αὐτὸν εἶδον καὶ ἐταράχθησαν. ὁ δὲ
  εὐθὺς ἐλάλησεν μετʼ αὐτῶν, καὶ λέγει αὐτοῖς· Θαρσεῖτε, ἐγώ εἰμι, μὴ φοβεῖσθε.
  <span style="color:#b00e23">(51)</span> καὶ ἀνέβη πρὸς αὐτοὺς εἰς τὸ πλοῖον,
  καὶ ἐκόπασεν ὁ ἄνεμος. καὶ λίαν ἐκ περισσοῦ ἐν ἑαυτοῖς ἐξίσταντο,
  <span style="color:#b00e23">(52)</span> οὐ γὰρ συνῆκαν ἐπὶ τοῖς ἄρτοις, ἀλλʼ
  ἦν αὐτῶν ἡ καρδία πεπωρωμένη. <span style="color:#b00e23">(53)</span> Καὶ
  διαπεράσαντες ἐπὶ τὴν γῆν ἦλθον εἰς Γεννησαρὲτ καὶ προσωρμίσθησαν.
  <span style="color:#b00e23">(54)</span> καὶ ἐξελθόντων αὐτῶν ἐκ τοῦ πλοίου
  εὐθὺς ἐπιγνόντες αὐτὸν <span style="color:#b00e23">(55)</span> περιέδραμον
  ὅλην τὴν χώραν ἐκείνην καὶ ἤρξαντο ἐπὶ τοῖς κραβάττοις τοὺς κακῶς ἔχοντας
  περιφέρειν ὅπου ἤκουον ὅτι ἐστίν. <span style="color:#b00e23">(56)</span> καὶ
  ὅπου ἂν εἰσεπορεύετο εἰς κώμας ἢ εἰς πόλεις ἢ εἰς ἀγροὺς ἐν ταῖς ἀγοραῖς
  ἐτίθεσαν τοὺς ἀσθενοῦντας, καὶ παρεκάλουν αὐτὸν ἵνα κἂν τοῦ κρασπέδου τοῦ
  ἱματίου αὐτοῦ ἅψωνται· καὶ ὅσοι ἂν ἥψαντο αὐτοῦ ἐσῴζοντο.</p>

  <h3 id="gospel_of_st._mark7">7</h3>

  <p><span style="color:#b00e23">(1)</span> Καὶ συνάγονται πρὸς αὐτὸν οἱ
  Φαρισαῖοι καί τινες τῶν γραμματέων ἐλθόντες ἀπὸ Ἱεροσολύμων <span style=
  "color:#b00e23">(2)</span> καὶ ἰδόντες τινὰς τῶν μαθητῶν αὐτοῦ ὅτι κοιναῖς
  χερσίν, τοῦτʼ ἔστιν ἀνίπτοις, ἐσθίουσιν τοὺς ἄρτους— <span style=
  "color:#b00e23">(3)</span> οἱ γὰρ Φαρισαῖοι καὶ πάντες οἱ Ἰουδαῖοι ἐὰν μὴ
  πυγμῇ νίψωνται τὰς χεῖρας οὐκ ἐσθίουσιν, κρατοῦντες τὴν παράδοσιν τῶν
  πρεσβυτέρων, <span style="color:#b00e23">(4)</span> καὶ ἀπʼ ἀγορᾶς ἐὰν μὴ
  βαπτίσωνται οὐκ ἐσθίουσιν, καὶ ἄλλα πολλά ἐστιν ἃ παρέλαβον κρατεῖν,
  βαπτισμοὺς ποτηρίων καὶ ξεστῶν καὶ χαλκίων καὶ κλινῶν— <span style=
  "color:#b00e23">(5)</span> καὶ ἐπερωτῶσιν αὐτὸν οἱ Φαρισαῖοι καὶ οἱ
  γραμματεῖς· Διὰ τί οὐ περιπατοῦσιν οἱ μαθηταί σου κατὰ τὴν παράδοσιν τῶν
  πρεσβυτέρων, ἀλλὰ κοιναῖς χερσὶν ἐσθίουσιν τὸν ἄρτον; <span style=
  "color:#b00e23">(6)</span> ὁ δὲ εἶπεν αὐτοῖς· Καλῶς ἐπροφήτευσεν Ἠσαΐας περὶ
  ὑμῶν τῶν ὑποκριτῶν, ὡς γέγραπται ὅτι Οὗτος ὁ λαὸς τοῖς χείλεσίν με τιμᾷ, ἡ δὲ
  καρδία αὐτῶν πόρρω ἀπέχει ἀπʼ ἐμοῦ· <span style="color:#b00e23">(7)</span>
  μάτην δὲ σέβονταί με, διδάσκοντες διδασκαλίας ἐντάλματα ἀνθρώπων·
  <span style="color:#b00e23">(8)</span> ἀφέντες τὴν ἐντολὴν τοῦ θεοῦ κρατεῖτε
  τὴν παράδοσιν τῶν ἀνθρώπων. <span style="color:#b00e23">(9)</span> Καὶ ἔλεγεν
  αὐτοῖς· Καλῶς ἀθετεῖτε τὴν ἐντολὴν τοῦ θεοῦ, ἵνα τὴν παράδοσιν ὑμῶν τηρήσητε·
  <span style="color:#b00e23">(10)</span> Μωϋσῆς γὰρ εἶπεν· Τίμα τὸν πατέρα σου
  καὶ τὴν μητέρα σου, καί· Ὁ κακολογῶν πατέρα ἢ μητέρα θανάτῳ τελευτάτω·
  <span style="color:#b00e23">(11)</span> ὑμεῖς δὲ λέγετε· Ἐὰν εἴπῃ ἄνθρωπος τῷ
  πατρὶ ἢ τῇ μητρί· Κορβᾶν, ὅ ἐστιν Δῶρον, ὃ ἐὰν ἐξ ἐμοῦ ὠφεληθῇς, <span style=
  "color:#b00e23">(12)</span> οὐκέτι ἀφίετε αὐτὸν οὐδὲν ποιῆσαι τῷ πατρὶ ἢ τῇ
  μητρί, <span style="color:#b00e23">(13)</span> ἀκυροῦντες τὸν λόγον τοῦ θεοῦ
  τῇ παραδόσει ὑμῶν ᾗ παρεδώκατε· καὶ παρόμοια τοιαῦτα πολλὰ ποιεῖτε.
  <span style="color:#b00e23">(14)</span> Καὶ προσκαλεσάμενος πάλιν τὸν ὄχλον
  ἔλεγεν αὐτοῖς· Ἀκούσατέ μου πάντες καὶ σύνετε. <span style=
  "color:#b00e23">(15)</span> οὐδέν ἐστιν ἔξωθεν τοῦ ἀνθρώπου εἰσπορευόμενον
  εἰς αὐτὸν ὃ δύναται κοινῶσαι αὐτόν· ἀλλὰ τὰ ἐκ τοῦ ἀνθρώπου ἐκπορευόμενά
  ἐστιν τὰ κοινοῦντα τὸν ἄνθρωπον. <span style="color:#b00e23">(16)</span>
  <span style="color:#b00e23">(17)</span> Καὶ ὅτε εἰσῆλθεν εἰς οἶκον ἀπὸ τοῦ
  ὄχλου, ἐπηρώτων αὐτὸν οἱ μαθηταὶ αὐτοῦ τὴν παραβολήν. <span style=
  "color:#b00e23">(18)</span> καὶ λέγει αὐτοῖς· Οὕτως καὶ ὑμεῖς ἀσύνετοί ἐστε;
  οὐ νοεῖτε ὅτι πᾶν τὸ ἔξωθεν εἰσπορευόμενον εἰς τὸν ἄνθρωπον οὐ δύναται αὐτὸν
  κοινῶσαι, <span style="color:#b00e23">(19)</span> ὅτι οὐκ εἰσπορεύεται αὐτοῦ
  εἰς τὴν καρδίαν ἀλλʼ εἰς τὴν κοιλίαν, καὶ εἰς τὸν ἀφεδρῶνα ἐκπορεύεται;—
  καθαρίζων πάντα τὰ βρώματα. <span style="color:#b00e23">(20)</span> ἔλεγεν δὲ
  ὅτι Τὸ ἐκ τοῦ ἀνθρώπου ἐκπορευόμενον ἐκεῖνο κοινοῖ τὸν ἄνθρωπον· <span style=
  "color:#b00e23">(21)</span> ἔσωθεν γὰρ ἐκ τῆς καρδίας τῶν ἀνθρώπων οἱ
  διαλογισμοὶ οἱ κακοὶ ἐκπορεύονται, πορνεῖαι, κλοπαί, φόνοι, <span style=
  "color:#b00e23">(22)</span> μοιχεῖαι, πλεονεξίαι, πονηρίαι, δόλος, ἀσέλγεια,
  ὀφθαλμὸς πονηρός, βλασφημία, ὑπερηφανία, ἀφροσύνη· <span style=
  "color:#b00e23">(23)</span> πάντα ταῦτα τὰ πονηρὰ ἔσωθεν ἐκπορεύεται καὶ
  κοινοῖ τὸν ἄνθρωπον. <span style="color:#b00e23">(24)</span> Ἐκεῖθεν δὲ
  ἀναστὰς ἀπῆλθεν εἰς τὰ ὅρια Τύρου. καὶ εἰσελθὼν εἰς οἰκίαν οὐδένα ἤθελεν
  γνῶναι, καὶ οὐκ ἠδυνήθη λαθεῖν· <span style="color:#b00e23">(25)</span> ἀλλʼ
  εὐθὺς ἀκούσασα γυνὴ περὶ αὐτοῦ, ἧς εἶχεν τὸ θυγάτριον αὐτῆς πνεῦμα ἀκάθαρτον,
  ἐλθοῦσα προσέπεσεν πρὸς τοὺς πόδας αὐτοῦ· <span style=
  "color:#b00e23">(26)</span> ἡ δὲ γυνὴ ἦν Ἑλληνίς, Συροφοινίκισσα τῷ γένει·
  καὶ ἠρώτα αὐτὸν ἵνα τὸ δαιμόνιον ἐκβάλῃ ἐκ τῆς θυγατρὸς αὐτῆς. <span style=
  "color:#b00e23">(27)</span> καὶ ἔλεγεν αὐτῇ· Ἄφες πρῶτον χορτασθῆναι τὰ
  τέκνα, οὐ γὰρ καλόν ἐστιν λαβεῖν τὸν ἄρτον τῶν τέκνων καὶ τοῖς κυναρίοις
  βαλεῖν. <span style="color:#b00e23">(28)</span> ἡ δὲ ἀπεκρίθη καὶ λέγει αὐτῷ·
  Κύριε, καὶ τὰ κυνάρια ὑποκάτω τῆς τραπέζης ἐσθίουσιν ἀπὸ τῶν ψιχίων τῶν
  παιδίων. <span style="color:#b00e23">(29)</span> καὶ εἶπεν αὐτῇ· Διὰ τοῦτον
  τὸν λόγον ὕπαγε, ἐξελήλυθεν ἐκ τῆς θυγατρός σου τὸ δαιμόνιον. <span style=
  "color:#b00e23">(30)</span> καὶ ἀπελθοῦσα εἰς τὸν οἶκον αὐτῆς εὗρεν τὸ
  παιδίον βεβλημένον ἐπὶ τὴν κλίνην καὶ τὸ δαιμόνιον ἐξεληλυθός. <span style=
  "color:#b00e23">(31)</span> Καὶ πάλιν ἐξελθὼν ἐκ τῶν ὁρίων Τύρου ἦλθεν διὰ
  Σιδῶνος εἰς τὴν θάλασσαν τῆς Γαλιλαίας ἀνὰ μέσον τῶν ὁρίων Δεκαπόλεως.
  <span style="color:#b00e23">(32)</span> καὶ φέρουσιν αὐτῷ κωφὸν καὶ
  μογιλάλον, καὶ παρακαλοῦσιν αὐτὸν ἵνα ἐπιθῇ αὐτῷ τὴν χεῖρα. <span style=
  "color:#b00e23">(33)</span> καὶ ἀπολαβόμενος αὐτὸν ἀπὸ τοῦ ὄχλου κατʼ ἰδίαν
  ἔβαλεν τοὺς δακτύλους αὐτοῦ εἰς τὰ ὦτα αὐτοῦ καὶ πτύσας ἥψατο τῆς γλώσσης
  αὐτοῦ, <span style="color:#b00e23">(34)</span> καὶ ἀναβλέψας εἰς τὸν οὐρανὸν
  ἐστέναξεν, καὶ λέγει αὐτῷ· Εφφαθα, ὅ ἐστιν Διανοίχθητι· <span style=
  "color:#b00e23">(35)</span> καὶ ἠνοίγησαν αὐτοῦ αἱ ἀκοαί, καὶ ἐλύθη ὁ δεσμὸς
  τῆς γλώσσης αὐτοῦ, καὶ ἐλάλει ὀρθῶς· <span style="color:#b00e23">(36)</span>
  καὶ διεστείλατο αὐτοῖς ἵνα μηδενὶ λέγωσιν· ὅσον δὲ αὐτοῖς διεστέλλετο, αὐτοὶ
  μᾶλλον περισσότερον ἐκήρυσσον. <span style="color:#b00e23">(37)</span> καὶ
  ὑπερπερισσῶς ἐξεπλήσσοντο λέγοντες· Καλῶς πάντα πεποίηκεν, καὶ τοὺς κωφοὺς
  ποιεῖ ἀκούειν καὶ ἀλάλους λαλεῖν.</p>

  <h3 id="gospel_of_st._mark8">8</h3>

  <p><span style="color:#b00e23">(1)</span> Ἐν ἐκείναις ταῖς ἡμέραις πάλιν
  πολλοῦ ὄχλου ὄντος καὶ μὴ ἐχόντων τί φάγωσιν, προσκαλεσάμενος τοὺς μαθητὰς
  λέγει αὐτοῖς· <span style="color:#b00e23">(2)</span> Σπλαγχνίζομαι ἐπὶ τὸν
  ὄχλον ὅτι ἤδη ἡμέραι τρεῖς προσμένουσίν μοι καὶ οὐκ ἔχουσιν τί φάγωσιν·
  <span style="color:#b00e23">(3)</span> καὶ ἐὰν ἀπολύσω αὐτοὺς νήστεις εἰς
  οἶκον αὐτῶν, ἐκλυθήσονται ἐν τῇ ὁδῷ· καί τινες αὐτῶν ἀπὸ μακρόθεν ἥκασιν.
  <span style="color:#b00e23">(4)</span> καὶ ἀπεκρίθησαν αὐτῷ οἱ μαθηταὶ αὐτοῦ
  ὅτι Πόθεν τούτους δυνήσεταί τις ὧδε χορτάσαι ἄρτων ἐπʼ ἐρημίας; <span style=
  "color:#b00e23">(5)</span> καὶ ἠρώτα αὐτούς· Πόσους ἔχετε ἄρτους; οἱ δὲ
  εἶπαν· Ἑπτά. <span style="color:#b00e23">(6)</span> καὶ παραγγέλλει τῷ ὄχλῳ
  ἀναπεσεῖν ἐπὶ τῆς γῆς· καὶ λαβὼν τοὺς ἑπτὰ ἄρτους εὐχαριστήσας ἔκλασεν καὶ
  ἐδίδου τοῖς μαθηταῖς αὐτοῦ ἵνα παρατιθῶσιν καὶ παρέθηκαν τῷ ὄχλῳ.
  <span style="color:#b00e23">(7)</span> καὶ εἶχον ἰχθύδια ὀλίγα· καὶ εὐλογήσας
  αὐτὰ εἶπεν καὶ ταῦτα παρατιθέναι. <span style="color:#b00e23">(8)</span> καὶ
  ἔφαγον καὶ ἐχορτάσθησαν, καὶ ἦραν περισσεύματα κλασμάτων ἑπτὰ σπυρίδας.
  <span style="color:#b00e23">(9)</span> ἦσαν δὲ ὡς τετρακισχίλιοι. καὶ
  ἀπέλυσεν αὐτούς. <span style="color:#b00e23">(10)</span> καὶ εὐθὺς ἐμβὰς εἰς
  τὸ πλοῖον μετὰ τῶν μαθητῶν αὐτοῦ ἦλθεν εἰς τὰ μέρη Δαλμανουθά. <span style=
  "color:#b00e23">(11)</span> Καὶ ἐξῆλθον οἱ Φαρισαῖοι καὶ ἤρξαντο συζητεῖν
  αὐτῷ, ζητοῦντες παρʼ αὐτοῦ σημεῖον ἀπὸ τοῦ οὐρανοῦ, πειράζοντες αὐτόν.
  <span style="color:#b00e23">(12)</span> καὶ ἀναστενάξας τῷ πνεύματι αὐτοῦ
  λέγει· Τί ἡ γενεὰ αὕτη ζητεῖ σημεῖον; ἀμὴν λέγω ὑμῖν, εἰ δοθήσεται τῇ γενεᾷ
  ταύτῃ σημεῖον. <span style="color:#b00e23">(13)</span> καὶ ἀφεὶς αὐτοὺς πάλιν
  ἐμβὰς ἀπῆλθεν εἰς τὸ πέραν. <span style="color:#b00e23">(14)</span> Καὶ
  ἐπελάθοντο λαβεῖν ἄρτους, καὶ εἰ μὴ ἕνα ἄρτον οὐκ εἶχον μεθʼ ἑαυτῶν ἐν τῷ
  πλοίῳ. <span style="color:#b00e23">(15)</span> καὶ διεστέλλετο αὐτοῖς λέγων·
  Ὁρᾶτε, βλέπετε ἀπὸ τῆς ζύμης τῶν Φαρισαίων καὶ τῆς ζύμης Ἡρῴδου. <span style=
  "color:#b00e23">(16)</span> καὶ διελογίζοντο πρὸς ἀλλήλους ὅτι ἄρτους οὐκ
  ἔχουσιν. <span style="color:#b00e23">(17)</span> καὶ γνοὺς λέγει αὐτοῖς· Τί
  διαλογίζεσθε ὅτι ἄρτους οὐκ ἔχετε; οὔπω νοεῖτε οὐδὲ συνίετε; πεπωρωμένην
  ἔχετε τὴν καρδίαν ὑμῶν; <span style="color:#b00e23">(18)</span> ὀφθαλμοὺς
  ἔχοντες οὐ βλέπετε καὶ ὦτα ἔχοντες οὐκ ἀκούετε; καὶ οὐ μνημονεύετε
  <span style="color:#b00e23">(19)</span> ὅτε τοὺς πέντε ἄρτους ἔκλασα εἰς τοὺς
  πεντακισχιλίους, πόσους κοφίνους κλασμάτων πλήρεις ἤρατε; λέγουσιν αὐτῷ·
  Δώδεκα. <span style="color:#b00e23">(20)</span> ὅτε καὶ τοὺς ἑπτὰ εἰς τοὺς
  τετρακισχιλίους, πόσων σπυρίδων πληρώματα κλασμάτων ἤρατε; καὶ λέγουσιν αὐτῷ·
  Ἑπτά. <span style="color:#b00e23">(21)</span> καὶ ἔλεγεν αὐτοῖς· Οὔπω
  συνίετε; <span style="color:#b00e23">(22)</span> Καὶ ἔρχονται εἰς Βηθσαϊδάν.
  καὶ φέρουσιν αὐτῷ τυφλὸν καὶ παρακαλοῦσιν αὐτὸν ἵνα αὐτοῦ ἅψηται.
  <span style="color:#b00e23">(23)</span> καὶ ἐπιλαβόμενος τῆς χειρὸς τοῦ
  τυφλοῦ ἐξήνεγκεν αὐτὸν ἔξω τῆς κώμης, καὶ πτύσας εἰς τὰ ὄμματα αὐτοῦ, ἐπιθεὶς
  τὰς χεῖρας αὐτῷ, ἐπηρώτα αὐτόν· Εἴ τι βλέπεις; <span style=
  "color:#b00e23">(24)</span> καὶ ἀναβλέψας ἔλεγεν· Βλέπω τοὺς ἀνθρώπους ὅτι ὡς
  δένδρα ὁρῶ περιπατοῦντας. <span style="color:#b00e23">(25)</span> εἶτα πάλιν
  ἐπέθηκεν τὰς χεῖρας ἐπὶ τοὺς ὀφθαλμοὺς αὐτοῦ, καὶ διέβλεψεν καὶ ἀπεκατέστη
  καὶ ἐνέβλεπεν τηλαυγῶς ἅπαντα. <span style="color:#b00e23">(26)</span> καὶ
  ἀπέστειλεν αὐτὸν εἰς οἶκον αὐτοῦ λέγων· Μηδὲ εἰς τὴν κώμην εἰσέλθῃς.
  <span style="color:#b00e23">(27)</span> Καὶ ἐξῆλθεν ὁ Ἰησοῦς καὶ οἱ μαθηταὶ
  αὐτοῦ εἰς τὰς κώμας Καισαρείας τῆς Φιλίππου· καὶ ἐν τῇ ὁδῷ ἐπηρώτα τοὺς
  μαθητὰς αὐτοῦ λέγων αὐτοῖς· Τίνα με λέγουσιν οἱ ἄνθρωποι εἶναι; <span style=
  "color:#b00e23">(28)</span> οἱ δὲ εἶπαν αὐτῷ λέγοντες ὅτι Ἰωάννην τὸν
  βαπτιστήν, καὶ ἄλλοι Ἠλίαν, ἄλλοι δὲ ὅτι εἷς τῶν προφητῶν. <span style=
  "color:#b00e23">(29)</span> καὶ αὐτὸς ἐπηρώτα αὐτούς· Ὑμεῖς δὲ τίνα με λέγετε
  εἶναι; ἀποκριθεὶς ὁ Πέτρος λέγει αὐτῷ· Σὺ εἶ ὁ χριστός. <span style=
  "color:#b00e23">(30)</span> καὶ ἐπετίμησεν αὐτοῖς ἵνα μηδενὶ λέγωσιν περὶ
  αὐτοῦ. <span style="color:#b00e23">(31)</span> Καὶ ἤρξατο διδάσκειν αὐτοὺς
  ὅτι δεῖ τὸν υἱὸν τοῦ ἀνθρώπου πολλὰ παθεῖν καὶ ἀποδοκιμασθῆναι ὑπὸ τῶν
  πρεσβυτέρων καὶ τῶν ἀρχιερέων καὶ τῶν γραμματέων καὶ ἀποκτανθῆναι καὶ μετὰ
  τρεῖς ἡμέρας ἀναστῆναι· <span style="color:#b00e23">(32)</span> καὶ παρρησίᾳ
  τὸν λόγον ἐλάλει. καὶ προσλαβόμενος ὁ Πέτρος αὐτὸν ἤρξατο ἐπιτιμᾶν αὐτῷ.
  <span style="color:#b00e23">(33)</span> ὁ δὲ ἐπιστραφεὶς καὶ ἰδὼν τοὺς
  μαθητὰς αὐτοῦ ἐπετίμησεν Πέτρῳ καὶ λέγει· Ὕπαγε ὀπίσω μου, Σατανᾶ, ὅτι οὐ
  φρονεῖς τὰ τοῦ θεοῦ ἀλλὰ τὰ τῶν ἀνθρώπων. <span style=
  "color:#b00e23">(34)</span> Καὶ προσκαλεσάμενος τὸν ὄχλον σὺν τοῖς μαθηταῖς
  αὐτοῦ εἶπεν αὐτοῖς· Εἴ τις θέλει ὀπίσω μου ἐλθεῖν, ἀπαρνησάσθω ἑαυτὸν καὶ
  ἀράτω τὸν σταυρὸν αὐτοῦ καὶ ἀκολουθείτω μοι. <span style=
  "color:#b00e23">(35)</span> ὃς γὰρ ἐὰν θέλῃ τὴν ψυχὴν αὐτοῦ σῶσαι ἀπολέσει
  αὐτήν· ὃς δʼ ἂν ἀπολέσει τὴν ψυχὴν αὐτοῦ ἕνεκεν ἐμοῦ καὶ τοῦ εὐαγγελίου σώσει
  αὐτήν. <span style="color:#b00e23">(36)</span> τί γὰρ ὠφελεῖ ἄνθρωπον
  κερδῆσαι τὸν κόσμον ὅλον καὶ ζημιωθῆναι τὴν ψυχὴν αὐτοῦ; <span style=
  "color:#b00e23">(37)</span> τί γὰρ δοῖ ἄνθρωπος ἀντάλλαγμα τῆς ψυχῆς αὐτοῦ;
  <span style="color:#b00e23">(38)</span> ὃς γὰρ ἐὰν ἐπαισχυνθῇ με καὶ τοὺς
  ἐμοὺς λόγους ἐν τῇ γενεᾷ ταύτῃ τῇ μοιχαλίδι καὶ ἁμαρτωλῷ, καὶ ὁ υἱὸς τοῦ
  ἀνθρώπου ἐπαισχυνθήσεται αὐτὸν ὅταν ἔλθῃ ἐν τῇ δόξῃ τοῦ πατρὸς αὐτοῦ μετὰ τῶν
  ἀγγέλων τῶν ἁγίων.</p>

  <h3 id="gospel_of_st._mark9">9</h3>

  <p><span style="color:#b00e23">(1)</span> καὶ ἔλεγεν αὐτοῖς· Ἀμὴν λέγω ὑμῖν
  ὅτι εἰσίν τινες τῶν ὧδε ἑστηκότων οἵτινες οὐ μὴ γεύσωνται θανάτου ἕως ἂν
  ἴδωσιν τὴν βασιλείαν τοῦ θεοῦ ἐληλυθυῖαν ἐν δυνάμει. <span style=
  "color:#b00e23">(2)</span> Καὶ μετὰ ἡμέρας ἓξ παραλαμβάνει ὁ Ἰησοῦς τὸν
  Πέτρον καὶ τὸν Ἰάκωβον καὶ Ἰωάννην, καὶ ἀναφέρει αὐτοὺς εἰς ὄρος ὑψηλὸν κατʼ
  ἰδίαν μόνους. καὶ μετεμορφώθη ἔμπροσθεν αὐτῶν, <span style=
  "color:#b00e23">(3)</span> καὶ τὰ ἱμάτια αὐτοῦ ἐγένετο στίλβοντα λευκὰ λίαν
  οἷα γναφεὺς ἐπὶ τῆς γῆς οὐ δύναται οὕτως λευκᾶναι. <span style=
  "color:#b00e23">(4)</span> καὶ ὤφθη αὐτοῖς Ἠλίας σὺν Μωϋσεῖ, καὶ ἦσαν
  συλλαλοῦντες τῷ Ἰησοῦ. <span style="color:#b00e23">(5)</span> καὶ ἀποκριθεὶς
  ὁ Πέτρος λέγει τῷ Ἰησοῦ· Ῥαββί, καλόν ἐστιν ἡμᾶς ὧδε εἶναι, καὶ ποιήσωμεν
  τρεῖς σκηνάς, σοὶ μίαν καὶ Μωϋσεῖ μίαν καὶ Ἠλίᾳ μίαν. <span style=
  "color:#b00e23">(6)</span> οὐ γὰρ ᾔδει τί ἀποκριθῇ, ἔκφοβοι γὰρ ἐγένοντο.
  <span style="color:#b00e23">(7)</span> καὶ ἐγένετο νεφέλη ἐπισκιάζουσα
  αὐτοῖς, καὶ ἐγένετο φωνὴ ἐκ τῆς νεφέλης· Οὗτός ἐστιν ὁ υἱός μου ὁ ἀγαπητός,
  ἀκούετε αὐτοῦ. <span style="color:#b00e23">(8)</span> καὶ ἐξάπινα
  περιβλεψάμενοι οὐκέτι οὐδένα εἶδον ἀλλὰ τὸν Ἰησοῦν μόνον μεθʼ ἑαυτῶν.
  <span style="color:#b00e23">(9)</span> Καὶ καταβαινόντων αὐτῶν ἐκ τοῦ ὄρους
  διεστείλατο αὐτοῖς ἵνα μηδενὶ ἃ εἶδον διηγήσωνται, εἰ μὴ ὅταν ὁ υἱὸς τοῦ
  ἀνθρώπου ἐκ νεκρῶν ἀναστῇ. <span style="color:#b00e23">(10)</span> καὶ τὸν
  λόγον ἐκράτησαν πρὸς ἑαυτοὺς συζητοῦντες τί ἐστιν τὸ ἐκ νεκρῶν ἀναστῆναι.
  <span style="color:#b00e23">(11)</span> καὶ ἐπηρώτων αὐτὸν λέγοντες· Ὅτι
  λέγουσιν οἱ γραμματεῖς ὅτι Ἠλίαν δεῖ ἐλθεῖν πρῶτον; <span style=
  "color:#b00e23">(12)</span> ὁ δὲ ἔφη αὐτοῖς· Ἠλίας μὲν ἐλθὼν πρῶτον
  ἀποκαθιστάνει πάντα, καὶ πῶς γέγραπται ἐπὶ τὸν υἱὸν τοῦ ἀνθρώπου ἵνα πολλὰ
  πάθῃ καὶ ἐξουδενηθῇ; <span style="color:#b00e23">(13)</span> ἀλλὰ λέγω ὑμῖν
  ὅτι καὶ Ἠλίας ἐλήλυθεν, καὶ ἐποίησαν αὐτῷ ὅσα ἤθελον, καθὼς γέγραπται ἐπʼ
  αὐτόν. <span style="color:#b00e23">(14)</span> Καὶ ἐλθόντες πρὸς τοὺς μαθητὰς
  εἶδον ὄχλον πολὺν περὶ αὐτοὺς καὶ γραμματεῖς συζητοῦντας πρὸς αὐτούς.
  <span style="color:#b00e23">(15)</span> καὶ εὐθὺς πᾶς ὁ ὄχλος ἰδόντες αὐτὸν
  ἐξεθαμβήθησαν, καὶ προστρέχοντες ἠσπάζοντο αὐτόν. <span style=
  "color:#b00e23">(16)</span> καὶ ἐπηρώτησεν αὐτούς· Τί συζητεῖτε πρὸς αὑτούς;
  <span style="color:#b00e23">(17)</span> καὶ ἀπεκρίθη αὐτῷ εἷς ἐκ τοῦ ὄχλου·
  Διδάσκαλε, ἤνεγκα τὸν υἱόν μου πρὸς σέ, ἔχοντα πνεῦμα ἄλαλον· <span style=
  "color:#b00e23">(18)</span> καὶ ὅπου ἐὰν αὐτὸν καταλάβῃ ῥήσσει αὐτόν, καὶ
  ἀφρίζει καὶ τρίζει τοὺς ὀδόντας καὶ ξηραίνεται· καὶ εἶπα τοῖς μαθηταῖς σου
  ἵνα αὐτὸ ἐκβάλωσιν, καὶ οὐκ ἴσχυσαν. <span style="color:#b00e23">(19)</span>
  ὁ δὲ ἀποκριθεὶς αὐτοῖς λέγει· Ὦ γενεὰ ἄπιστος, ἕως πότε πρὸς ὑμᾶς ἔσομαι; ἕως
  πότε ἀνέξομαι ὑμῶν; φέρετε αὐτὸν πρός με. <span style=
  "color:#b00e23">(20)</span> καὶ ἤνεγκαν αὐτὸν πρὸς αὐτόν. καὶ ἰδὼν αὐτὸν τὸ
  πνεῦμα εὐθὺς συνεσπάραξεν αὐτόν, καὶ πεσὼν ἐπὶ τῆς γῆς ἐκυλίετο ἀφρίζων.
  <span style="color:#b00e23">(21)</span> καὶ ἐπηρώτησεν τὸν πατέρα αὐτοῦ·
  Πόσος χρόνος ἐστὶν ὡς τοῦτο γέγονεν αὐτῷ; ὁ δὲ εἶπεν· Ἐκ παιδιόθεν·
  <span style="color:#b00e23">(22)</span> καὶ πολλάκις καὶ εἰς πῦρ αὐτὸν ἔβαλεν
  καὶ εἰς ὕδατα ἵνα ἀπολέσῃ αὐτόν· ἀλλʼ εἴ τι δύνῃ, βοήθησον ἡμῖν σπλαγχνισθεὶς
  ἐφʼ ἡμᾶς. <span style="color:#b00e23">(23)</span> ὁ δὲ Ἰησοῦς εἶπεν αὐτῷ· Τὸ
  Εἰ δύνῃ, πάντα δυνατὰ τῷ πιστεύοντι. <span style="color:#b00e23">(24)</span>
  εὐθὺς κράξας ὁ πατὴρ τοῦ παιδίου ἔλεγεν· Πιστεύω· βοήθει μου τῇ ἀπιστίᾳ.
  <span style="color:#b00e23">(25)</span> ἰδὼν δὲ ὁ Ἰησοῦς ὅτι ἐπισυντρέχει
  ὄχλος ἐπετίμησεν τῷ πνεύματι τῷ ἀκαθάρτῳ λέγων αὐτῷ· Τὸ ἄλαλον καὶ κωφὸν
  πνεῦμα, ἐγὼ ἐπιτάσσω σοι, ἔξελθε ἐξ αὐτοῦ καὶ μηκέτι εἰσέλθῃς εἰς αὐτόν.
  <span style="color:#b00e23">(26)</span> καὶ κράξας καὶ πολλὰ σπαράξας
  ἐξῆλθεν· καὶ ἐγένετο ὡσεὶ νεκρὸς ὥστε τοὺς πολλοὺς λέγειν ὅτι ἀπέθανεν.
  <span style="color:#b00e23">(27)</span> ὁ δὲ Ἰησοῦς κρατήσας τῆς χειρὸς αὐτοῦ
  ἤγειρεν αὐτόν, καὶ ἀνέστη. <span style="color:#b00e23">(28)</span> καὶ
  εἰσελθόντος αὐτοῦ εἰς οἶκον οἱ μαθηταὶ αὐτοῦ κατʼ ἰδίαν ἐπηρώτων αὐτόν· Ὅτι
  ἡμεῖς οὐκ ἠδυνήθημεν ἐκβαλεῖν αὐτό; <span style="color:#b00e23">(29)</span>
  καὶ εἶπεν αὐτοῖς· Τοῦτο τὸ γένος ἐν οὐδενὶ δύναται ἐξελθεῖν εἰ μὴ ἐν
  προσευχῇ. <span style="color:#b00e23">(30)</span> Κἀκεῖθεν ἐξελθόντες
  παρεπορεύοντο διὰ τῆς Γαλιλαίας, καὶ οὐκ ἤθελεν ἵνα τις γνοῖ· <span style=
  "color:#b00e23">(31)</span> ἐδίδασκεν γὰρ τοὺς μαθητὰς αὐτοῦ καὶ ἔλεγεν
  αὐτοῖς ὅτι Ὁ υἱὸς τοῦ ἀνθρώπου παραδίδοται εἰς χεῖρας ἀνθρώπων, καὶ
  ἀποκτενοῦσιν αὐτόν, καὶ ἀποκτανθεὶς μετὰ τρεῖς ἡμέρας ἀναστήσεται.
  <span style="color:#b00e23">(32)</span> οἱ δὲ ἠγνόουν τὸ ῥῆμα, καὶ ἐφοβοῦντο
  αὐτὸν ἐπερωτῆσαι. <span style="color:#b00e23">(33)</span> Καὶ ἦλθον εἰς
  Καφαρναούμ. καὶ ἐν τῇ οἰκίᾳ γενόμενος ἐπηρώτα αὐτούς· Τί ἐν τῇ ὁδῷ
  διελογίζεσθε; <span style="color:#b00e23">(34)</span> οἱ δὲ ἐσιώπων, πρὸς
  ἀλλήλους γὰρ διελέχθησαν ἐν τῇ ὁδῷ τίς μείζων. <span style=
  "color:#b00e23">(35)</span> καὶ καθίσας ἐφώνησεν τοὺς δώδεκα καὶ λέγει
  αὐτοῖς· Εἴ τις θέλει πρῶτος εἶναι ἔσται πάντων ἔσχατος καὶ πάντων διάκονος.
  <span style="color:#b00e23">(36)</span> καὶ λαβὼν παιδίον ἔστησεν αὐτὸ ἐν
  μέσῳ αὐτῶν καὶ ἐναγκαλισάμενος αὐτὸ εἶπεν αὐτοῖς· <span style=
  "color:#b00e23">(37)</span> Ὃς ἂν ἓν τῶν τοιούτων παιδίων δέξηται ἐπὶ τῷ
  ὀνόματί μου, ἐμὲ δέχεται· καὶ ὃς ἂν ἐμὲ δέχηται, οὐκ ἐμὲ δέχεται ἀλλὰ τὸν
  ἀποστείλαντά με. <span style="color:#b00e23">(38)</span> Ἔφη αὐτῷ ὁ Ἰωάννης·
  Διδάσκαλε, εἴδομέν τινα ἐν τῷ ὀνόματί σου ἐκβάλλοντα δαιμόνια, καὶ ἐκωλύομεν
  αὐτόν, ὅτι οὐκ ἠκολούθει ἡμῖν. <span style="color:#b00e23">(39)</span> ὁ δὲ
  Ἰησοῦς εἶπεν· Μὴ κωλύετε αὐτόν, οὐδεὶς γάρ ἐστιν ὃς ποιήσει δύναμιν ἐπὶ τῷ
  ὀνόματί μου καὶ δυνήσεται ταχὺ κακολογῆσαί με· <span style=
  "color:#b00e23">(40)</span> ὃς γὰρ οὐκ ἔστιν καθʼ ἡμῶν, ὑπὲρ ἡμῶν ἐστιν.
  <span style="color:#b00e23">(41)</span> Ὃς γὰρ ἂν ποτίσῃ ὑμᾶς ποτήριον ὕδατος
  ἐν ὀνόματι ὅτι χριστοῦ ἐστε, ἀμὴν λέγω ὑμῖν ὅτι οὐ μὴ ἀπολέσῃ τὸν μισθὸν
  αὐτοῦ. <span style="color:#b00e23">(42)</span> Καὶ ὃς ἂν σκανδαλίσῃ ἕνα τῶν
  μικρῶν τούτων τῶν πιστευόντων εἰς ἐμέ, καλόν ἐστιν αὐτῷ μᾶλλον εἰ περίκειται
  μύλος ὀνικὸς περὶ τὸν τράχηλον αὐτοῦ καὶ βέβληται εἰς τὴν θάλασσαν.
  <span style="color:#b00e23">(43)</span> Καὶ ἐὰν σκανδαλίζῃ σε ἡ χείρ σου,
  ἀπόκοψον αὐτήν· καλόν ἐστίν σε κυλλὸν εἰσελθεῖν εἰς τὴν ζωὴν ἢ τὰς δύο χεῖρας
  ἔχοντα ἀπελθεῖν εἰς τὴν γέενναν, εἰς τὸ πῦρ τὸ ἄσβεστον. <span style=
  "color:#b00e23">(44)</span> <span style="color:#b00e23">(45)</span> καὶ ἐὰν ὁ
  πούς σου σκανδαλίζῃ σε, ἀπόκοψον αὐτόν· καλόν ἐστίν σε εἰσελθεῖν εἰς τὴν ζωὴν
  χωλὸν ἢ τοὺς δύο πόδας ἔχοντα βληθῆναι εἰς τὴν γέενναν. <span style=
  "color:#b00e23">(46)</span> <span style="color:#b00e23">(47)</span> καὶ ἐὰν ὁ
  ὀφθαλμός σου σκανδαλίζῃ σε, ἔκβαλε αὐτόν· καλόν σέ ἐστιν μονόφθαλμον
  εἰσελθεῖν εἰς τὴν βασιλείαν τοῦ θεοῦ ἢ δύο ὀφθαλμοὺς ἔχοντα βληθῆναι εἰς τὴν
  γέενναν, <span style="color:#b00e23">(48)</span> ὅπου ὁ σκώληξ αὐτῶν οὐ
  τελευτᾷ καὶ τὸ πῦρ οὐ σβέννυται. <span style="color:#b00e23">(49)</span> Πᾶς
  γὰρ πυρὶ ἁλισθήσεται. <span style="color:#b00e23">(50)</span> καλὸν τὸ ἅλας·
  ἐὰν δὲ τὸ ἅλας ἄναλον γένηται, ἐν τίνι αὐτὸ ἀρτύσετε; ἔχετε ἐν ἑαυτοῖς ἅλα,
  καὶ εἰρηνεύετε ἐν ἀλλήλοις.</p>

  <h3 id="gospel_of_st._mark10">10</h3>

  <p><span style="color:#b00e23">(1)</span> Καὶ ἐκεῖθεν ἀναστὰς ἔρχεται εἰς τὰ
  ὅρια τῆς Ἰουδαίας καὶ πέραν τοῦ Ἰορδάνου, καὶ συμπορεύονται πάλιν ὄχλοι πρὸς
  αὐτόν, καὶ ὡς εἰώθει πάλιν ἐδίδασκεν αὐτούς. <span style=
  "color:#b00e23">(2)</span> Καὶ ἐπηρώτων αὐτὸν εἰ ἔξεστιν ἀνδρὶ γυναῖκα
  ἀπολῦσαι, πειράζοντες αὐτόν. <span style="color:#b00e23">(3)</span> ὁ δὲ
  ἀποκριθεὶς εἶπεν αὐτοῖς· Τί ὑμῖν ἐνετείλατο Μωϋσῆς; <span style=
  "color:#b00e23">(4)</span> οἱ δὲ εἶπαν· Ἐπέτρεψεν Μωϋσῆς βιβλίον ἀποστασίου
  γράψαι καὶ ἀπολῦσαι. <span style="color:#b00e23">(5)</span> ὁ δὲ Ἰησοῦς εἶπεν
  αὐτοῖς· Πρὸς τὴν σκληροκαρδίαν ὑμῶν ἔγραψεν ὑμῖν τὴν ἐντολὴν ταύτην·
  <span style="color:#b00e23">(6)</span> ἀπὸ δὲ ἀρχῆς κτίσεως ἄρσεν καὶ θῆλυ
  ἐποίησεν αὐτούς· <span style="color:#b00e23">(7)</span> ἕνεκεν τούτου
  καταλείψει ἄνθρωπος τὸν πατέρα αὐτοῦ καὶ τὴν μητέρα καὶ προσκολληθήσεται πρὸς
  τὴν γυναῖκα αὐτοῦ, <span style="color:#b00e23">(8)</span> καὶ ἔσονται οἱ δύο
  εἰς σάρκα μίαν· ὥστε οὐκέτι εἰσὶν δύο ἀλλὰ μία σάρξ· <span style=
  "color:#b00e23">(9)</span> ὃ οὖν ὁ θεὸς συνέζευξεν ἄνθρωπος μὴ χωριζέτω.
  <span style="color:#b00e23">(10)</span> Καὶ εἰς τὴν οἰκίαν πάλιν οἱ μαθηταὶ
  περὶ τούτου ἐπηρώτων αὐτόν. <span style="color:#b00e23">(11)</span> καὶ λέγει
  αὐτοῖς· Ὃς ἂν ἀπολύσῃ τὴν γυναῖκα αὐτοῦ καὶ γαμήσῃ ἄλλην μοιχᾶται ἐπʼ αὐτήν,
  <span style="color:#b00e23">(12)</span> καὶ ἐὰν αὐτὴ ἀπολύσασα τὸν ἄνδρα
  αὐτῆς γαμήσῃ ἄλλον μοιχᾶται. <span style="color:#b00e23">(13)</span> Καὶ
  προσέφερον αὐτῷ παιδία ἵνα αὐτῶν ἅψηται· οἱ δὲ μαθηταὶ ἐπετίμησαν αὐτοῖς.
  <span style="color:#b00e23">(14)</span> ἰδὼν δὲ ὁ Ἰησοῦς ἠγανάκτησεν καὶ
  εἶπεν αὐτοῖς· Ἄφετε τὰ παιδία ἔρχεσθαι πρός με, μὴ κωλύετε αὐτά, τῶν γὰρ
  τοιούτων ἐστὶν ἡ βασιλεία τοῦ θεοῦ. <span style="color:#b00e23">(15)</span>
  ἀμὴν λέγω ὑμῖν, ὃς ἂν μὴ δέξηται τὴν βασιλείαν τοῦ θεοῦ ὡς παιδίον, οὐ μὴ
  εἰσέλθῃ εἰς αὐτήν. <span style="color:#b00e23">(16)</span> καὶ
  ἐναγκαλισάμενος αὐτὰ κατευλόγει τιθεὶς τὰς χεῖρας ἐπʼ αὐτά. <span style=
  "color:#b00e23">(17)</span> Καὶ ἐκπορευομένου αὐτοῦ εἰς ὁδὸν προσδραμὼν εἷς
  καὶ γονυπετήσας αὐτὸν ἐπηρώτα αὐτόν· Διδάσκαλε ἀγαθέ, τί ποιήσω ἵνα ζωὴν
  αἰώνιον κληρονομήσω; <span style="color:#b00e23">(18)</span> ὁ δὲ Ἰησοῦς
  εἶπεν αὐτῷ· Τί με λέγεις ἀγαθόν; οὐδεὶς ἀγαθὸς εἰ μὴ εἷς ὁ θεός. <span style=
  "color:#b00e23">(19)</span> τὰς ἐντολὰς οἶδας· Μὴ φονεύσῃς, Μὴ μοιχεύσῃς, Μὴ
  κλέψῃς, Μὴ ψευδομαρτυρήσῃς, Μὴ ἀποστερήσῃς, Τίμα τὸν πατέρα σου καὶ τὴν
  μητέρα. <span style="color:#b00e23">(20)</span> ὁ δὲ ἔφη αὐτῷ· Διδάσκαλε,
  ταῦτα πάντα ἐφυλαξάμην ἐκ νεότητός μου. <span style=
  "color:#b00e23">(21)</span> ὁ δὲ Ἰησοῦς ἐμβλέψας αὐτῷ ἠγάπησεν αὐτὸν καὶ
  εἶπεν αὐτῷ· Ἕν σε ὑστερεῖ· ὕπαγε ὅσα ἔχεις πώλησον καὶ δὸς τοῖς πτωχοῖς, καὶ
  ἕξεις θησαυρὸν ἐν οὐρανῷ, καὶ δεῦρο ἀκολούθει μοι. <span style=
  "color:#b00e23">(22)</span> ὁ δὲ στυγνάσας ἐπὶ τῷ λόγῳ ἀπῆλθεν λυπούμενος, ἦν
  γὰρ ἔχων κτήματα πολλά. <span style="color:#b00e23">(23)</span> Καὶ
  περιβλεψάμενος ὁ Ἰησοῦς λέγει τοῖς μαθηταῖς αὐτοῦ· Πῶς δυσκόλως οἱ τὰ χρήματα
  ἔχοντες εἰς τὴν βασιλείαν τοῦ θεοῦ εἰσελεύσονται. <span style=
  "color:#b00e23">(24)</span> οἱ δὲ μαθηταὶ ἐθαμβοῦντο ἐπὶ τοῖς λόγοις αὐτοῦ. ὁ
  δὲ Ἰησοῦς πάλιν ἀποκριθεὶς λέγει αὐτοῖς· Τέκνα, πῶς δύσκολόν ἐστιν εἰς τὴν
  βασιλείαν τοῦ θεοῦ εἰσελθεῖν· <span style="color:#b00e23">(25)</span>
  εὐκοπώτερόν ἐστιν κάμηλον διὰ τῆς τρυμαλιᾶς τῆς ῥαφίδος διελθεῖν ἢ πλούσιον
  εἰς τὴν βασιλείαν τοῦ θεοῦ εἰσελθεῖν. <span style="color:#b00e23">(26)</span>
  οἱ δὲ περισσῶς ἐξεπλήσσοντο λέγοντες πρὸς ἑαυτούς· Καὶ τίς δύναται σωθῆναι;
  <span style="color:#b00e23">(27)</span> ἐμβλέψας αὐτοῖς ὁ Ἰησοῦς λέγει· Παρὰ
  ἀνθρώποις ἀδύνατον ἀλλʼ οὐ παρὰ θεῷ, πάντα γὰρ δυνατὰ παρὰ τῷ θεῷ.
  <span style="color:#b00e23">(28)</span> Ἤρξατο λέγειν ὁ Πέτρος αὐτῷ· Ἰδοὺ
  ἡμεῖς ἀφήκαμεν πάντα καὶ ἠκολουθήκαμέν σοι. <span style=
  "color:#b00e23">(29)</span> ἔφη ὁ Ἰησοῦς· Ἀμὴν λέγω ὑμῖν, οὐδείς ἐστιν ὃς
  ἀφῆκεν οἰκίαν ἢ ἀδελφοὺς ἢ ἀδελφὰς ἢ μητέρα ἢ πατέρα ἢ τέκνα ἢ ἀγροὺς ἕνεκεν
  ἐμοῦ καὶ ἕνεκεν τοῦ εὐαγγελίου, <span style="color:#b00e23">(30)</span> ἐὰν
  μὴ λάβῃ ἑκατονταπλασίονα νῦν ἐν τῷ καιρῷ τούτῳ οἰκίας καὶ ἀδελφοὺς καὶ
  ἀδελφὰς καὶ μητέρας καὶ τέκνα καὶ ἀγροὺς μετὰ διωγμῶν, καὶ ἐν τῷ αἰῶνι τῷ
  ἐρχομένῳ ζωὴν αἰώνιον. <span style="color:#b00e23">(31)</span> πολλοὶ δὲ
  ἔσονται πρῶτοι ἔσχατοι καὶ οἱ ἔσχατοι πρῶτοι. <span style=
  "color:#b00e23">(32)</span> Ἦσαν δὲ ἐν τῇ ὁδῷ ἀναβαίνοντες εἰς Ἱεροσόλυμα,
  καὶ ἦν προάγων αὐτοὺς ὁ Ἰησοῦς, καὶ ἐθαμβοῦντο, οἱ δὲ ἀκολουθοῦντες
  ἐφοβοῦντο. καὶ παραλαβὼν πάλιν τοὺς δώδεκα ἤρξατο αὐτοῖς λέγειν τὰ μέλλοντα
  αὐτῷ συμβαίνειν <span style="color:#b00e23">(33)</span> ὅτι Ἰδοὺ ἀναβαίνομεν
  εἰς Ἱεροσόλυμα, καὶ ὁ υἱὸς τοῦ ἀνθρώπου παραδοθήσεται τοῖς ἀρχιερεῦσιν καὶ
  τοῖς γραμματεῦσιν, καὶ κατακρινοῦσιν αὐτὸν θανάτῳ καὶ παραδώσουσιν αὐτὸν τοῖς
  ἔθνεσιν <span style="color:#b00e23">(34)</span> καὶ ἐμπαίξουσιν αὐτῷ καὶ
  ἐμπτύσουσιν αὐτῷ καὶ μαστιγώσουσιν αὐτὸν καὶ ἀποκτενοῦσιν, καὶ μετὰ τρεῖς
  ἡμέρας ἀναστήσεται. <span style="color:#b00e23">(35)</span> Καὶ
  προσπορεύονται αὐτῷ Ἰάκωβος καὶ Ἰωάννης οἱ υἱοὶ Ζεβεδαίου λέγοντες αὐτῷ·
  Διδάσκαλε, θέλομεν ἵνα ὃ ἐὰν αἰτήσωμέν σε ποιήσῃς ἡμῖν. <span style=
  "color:#b00e23">(36)</span> ὁ δὲ εἶπεν αὐτοῖς· Τί θέλετε ποιήσω ὑμῖν;
  <span style="color:#b00e23">(37)</span> οἱ δὲ εἶπαν αὐτῷ· Δὸς ἡμῖν ἵνα εἷς
  σου ἐκ δεξιῶν καὶ εἷς ἐξ ἀριστερῶν καθίσωμεν ἐν τῇ δόξῃ σου. <span style=
  "color:#b00e23">(38)</span> ὁ δὲ Ἰησοῦς εἶπεν αὐτοῖς· Οὐκ οἴδατε τί αἰτεῖσθε·
  δύνασθε πιεῖν τὸ ποτήριον ὃ ἐγὼ πίνω, ἢ τὸ βάπτισμα ὃ ἐγὼ βαπτίζομαι
  βαπτισθῆναι; <span style="color:#b00e23">(39)</span> οἱ δὲ εἶπαν αὐτῷ·
  Δυνάμεθα. ὁ δὲ Ἰησοῦς εἶπεν αὐτοῖς· Τὸ ποτήριον ὃ ἐγὼ πίνω πίεσθε καὶ τὸ
  βάπτισμα ὃ ἐγὼ βαπτίζομαι βαπτισθήσεσθε, <span style=
  "color:#b00e23">(40)</span> τὸ δὲ καθίσαι ἐκ δεξιῶν μου ἢ ἐξ εὐωνύμων οὐκ
  ἔστιν ἐμὸν δοῦναι, ἀλλʼ οἷς ἡτοίμασται. <span style=
  "color:#b00e23">(41)</span> Καὶ ἀκούσαντες οἱ δέκα ἤρξαντο ἀγανακτεῖν περὶ
  Ἰακώβου καὶ Ἰωάννου. <span style="color:#b00e23">(42)</span> καὶ
  προσκαλεσάμενος αὐτοὺς ὁ Ἰησοῦς λέγει αὐτοῖς· Οἴδατε ὅτι οἱ δοκοῦντες ἄρχειν
  τῶν ἐθνῶν κατακυριεύουσιν αὐτῶν καὶ οἱ μεγάλοι αὐτῶν κατεξουσιάζουσιν αὐτῶν.
  <span style="color:#b00e23">(43)</span> οὐχ οὕτως δέ ἐστιν ἐν ὑμῖν· ἀλλʼ ὃς
  ἂν θέλῃ μέγας γενέσθαι ἐν ὑμῖν, ἔσται ὑμῶν διάκονος, <span style=
  "color:#b00e23">(44)</span> καὶ ὃς ἂν θέλῃ ἐν ὑμῖν εἶναι πρῶτος, ἔσται πάντων
  δοῦλος· <span style="color:#b00e23">(45)</span> καὶ γὰρ ὁ υἱὸς τοῦ ἀνθρώπου
  οὐκ ἦλθεν διακονηθῆναι ἀλλὰ διακονῆσαι καὶ δοῦναι τὴν ψυχὴν αὐτοῦ λύτρον ἀντὶ
  πολλῶν. <span style="color:#b00e23">(46)</span> Καὶ ἔρχονται εἰς Ἰεριχώ. καὶ
  ἐκπορευομένου αὐτοῦ ἀπὸ Ἰεριχὼ καὶ τῶν μαθητῶν αὐτοῦ καὶ ὄχλου ἱκανοῦ ὁ υἱὸς
  Τιμαίου Βαρτιμαῖος τυφλὸς προσαίτης ἐκάθητο παρὰ τὴν ὁδόν. <span style=
  "color:#b00e23">(47)</span> καὶ ἀκούσας ὅτι Ἰησοῦς ὁ Ναζαρηνός ἐστιν ἤρξατο
  κράζειν καὶ λέγειν· Υἱὲ Δαυὶδ Ἰησοῦ, ἐλέησόν με. <span style=
  "color:#b00e23">(48)</span> καὶ ἐπετίμων αὐτῷ πολλοὶ ἵνα σιωπήσῃ· ὁ δὲ πολλῷ
  μᾶλλον ἔκραζεν· Υἱὲ Δαυίδ, ἐλέησόν με. <span style=
  "color:#b00e23">(49)</span> καὶ στὰς ὁ Ἰησοῦς εἶπεν· Φωνήσατε αὐτόν. καὶ
  φωνοῦσι τὸν τυφλὸν λέγοντες αὐτῷ· Θάρσει, ἔγειρε, φωνεῖ σε. <span style=
  "color:#b00e23">(50)</span> ὁ δὲ ἀποβαλὼν τὸ ἱμάτιον αὐτοῦ ἀναπηδήσας ἦλθεν
  πρὸς τὸν Ἰησοῦν. <span style="color:#b00e23">(51)</span> καὶ ἀποκριθεὶς αὐτῷ
  ὁ Ἰησοῦς εἶπεν· Τί σοι θέλεις ποιήσω; ὁ δὲ τυφλὸς εἶπεν αὐτῷ· Ραββουνι, ἵνα
  ἀναβλέψω. <span style="color:#b00e23">(52)</span> καὶ ὁ Ἰησοῦς εἶπεν αὐτῷ·
  Ὕπαγε, ἡ πίστις σου σέσωκέν σε. καὶ εὐθὺς ἀνέβλεψεν, καὶ ἠκολούθει αὐτῷ ἐν τῇ
  ὁδῷ.</p>

  <h3 id="gospel_of_st._mark11">11</h3>

  <p><span style="color:#b00e23">(1)</span> Καὶ ὅτε ἐγγίζουσιν εἰς Ἱεροσόλυμα
  εἰς Βηθφαγὴ καὶ Βηθανίαν πρὸς τὸ Ὄρος τῶν Ἐλαιῶν, ἀποστέλλει δύο τῶν μαθητῶν
  αὐτοῦ <span style="color:#b00e23">(2)</span> καὶ λέγει αὐτοῖς· Ὑπάγετε εἰς
  τὴν κώμην τὴν κατέναντι ὑμῶν, καὶ εὐθὺς εἰσπορευόμενοι εἰς αὐτὴν εὑρήσετε
  πῶλον δεδεμένον ἐφʼ ὃν οὐδεὶς οὔπω ἀνθρώπων ἐκάθισεν· λύσατε αὐτὸν καὶ
  φέρετε. <span style="color:#b00e23">(3)</span> καὶ ἐάν τις ὑμῖν εἴπῃ· Τί
  ποιεῖτε τοῦτο; εἴπατε ὅτι Ὁ κύριος αὐτοῦ χρείαν ἔχει· καὶ εὐθὺς αὐτὸν
  ἀποστέλλει πάλιν ὧδε. <span style="color:#b00e23">(4)</span> καὶ ἀπῆλθον καὶ
  εὗρον πῶλον δεδεμένον πρὸς θύραν ἔξω ἐπὶ τοῦ ἀμφόδου, καὶ λύουσιν αὐτόν.
  <span style="color:#b00e23">(5)</span> καί τινες τῶν ἐκεῖ ἑστηκότων ἔλεγον
  αὐτοῖς· Τί ποιεῖτε λύοντες τὸν πῶλον; <span style="color:#b00e23">(6)</span>
  οἱ δὲ εἶπαν αὐτοῖς καθὼς εἶπεν ὁ Ἰησοῦς· καὶ ἀφῆκαν αὐτούς. <span style=
  "color:#b00e23">(7)</span> καὶ φέρουσιν τὸν πῶλον πρὸς τὸν Ἰησοῦν, καὶ
  ἐπιβάλλουσιν αὐτῷ τὰ ἱμάτια αὐτῶν, καὶ ἐκάθισεν ἐπʼ αὐτόν. <span style=
  "color:#b00e23">(8)</span> καὶ πολλοὶ τὰ ἱμάτια αὐτῶν ἔστρωσαν εἰς τὴν ὁδόν,
  ἄλλοι δὲ στιβάδας κόψαντες ἐκ τῶν ἀγρῶν. <span style=
  "color:#b00e23">(9)</span> καὶ οἱ προάγοντες καὶ οἱ ἀκολουθοῦντες ἔκραζον·
  Ὡσαννά· Εὐλογημένος ὁ ἐρχόμενος ἐν ὀνόματι κυρίου· <span style=
  "color:#b00e23">(10)</span> Εὐλογημένη ἡ ἐρχομένη βασιλεία τοῦ πατρὸς ἡμῶν
  Δαυίδ· Ὡσαννὰ ἐν τοῖς ὑψίστοις. <span style="color:#b00e23">(11)</span> Καὶ
  εἰσῆλθεν εἰς Ἱεροσόλυμα εἰς τὸ ἱερόν· καὶ περιβλεψάμενος πάντα ὀψὲ ἤδη οὔσης
  τῆς ὥρας ἐξῆλθεν εἰς Βηθανίαν μετὰ τῶν δώδεκα. <span style=
  "color:#b00e23">(12)</span> Καὶ τῇ ἐπαύριον ἐξελθόντων αὐτῶν ἀπὸ Βηθανίας
  ἐπείνασεν. <span style="color:#b00e23">(13)</span> καὶ ἰδὼν συκῆν ἀπὸ
  μακρόθεν ἔχουσαν φύλλα ἦλθεν εἰ ἄρα τι εὑρήσει ἐν αὐτῇ, καὶ ἐλθὼν ἐπʼ αὐτὴν
  οὐδὲν εὗρεν εἰ μὴ φύλλα, ὁ γὰρ καιρὸς οὐκ ἦν σύκων. <span style=
  "color:#b00e23">(14)</span> καὶ ἀποκριθεὶς εἶπεν αὐτῇ· Μηκέτι εἰς τὸν αἰῶνα
  ἐκ σοῦ μηδεὶς καρπὸν φάγοι. καὶ ἤκουον οἱ μαθηταὶ αὐτοῦ. <span style=
  "color:#b00e23">(15)</span> Καὶ ἔρχονται εἰς Ἱεροσόλυμα. καὶ εἰσελθὼν εἰς τὸ
  ἱερὸν ἤρξατο ἐκβάλλειν τοὺς πωλοῦντας καὶ τοὺς ἀγοράζοντας ἐν τῷ ἱερῷ, καὶ
  τὰς τραπέζας τῶν κολλυβιστῶν καὶ τὰς καθέδρας τῶν πωλούντων τὰς περιστερὰς
  κατέστρεψεν <span style="color:#b00e23">(16)</span> καὶ οὐκ ἤφιεν ἵνα τις
  διενέγκῃ σκεῦος διὰ τοῦ ἱεροῦ, <span style="color:#b00e23">(17)</span> καὶ
  ἐδίδασκεν καὶ ἔλεγεν αὐτοῖς· Οὐ γέγραπται ὅτι Ὁ οἶκός μου οἶκος προσευχῆς
  κληθήσεται πᾶσιν τοῖς ἔθνεσιν; ὑμεῖς δὲ πεποιήκατε αὐτὸν σπήλαιον λῃστῶν.
  <span style="color:#b00e23">(18)</span> καὶ ἤκουσαν οἱ ἀρχιερεῖς καὶ οἱ
  γραμματεῖς, καὶ ἐζήτουν πῶς αὐτὸν ἀπολέσωσιν· ἐφοβοῦντο γὰρ αὐτόν, πᾶς γὰρ ὁ
  ὄχλος ἐξεπλήσσετο ἐπὶ τῇ διδαχῇ αὐτοῦ. <span style=
  "color:#b00e23">(19)</span> Καὶ ὅταν ὀψὲ ἐγένετο, ἐξεπορεύοντο ἔξω τῆς
  πόλεως. <span style="color:#b00e23">(20)</span> Καὶ παραπορευόμενοι πρωῒ
  εἶδον τὴν συκῆν ἐξηραμμένην ἐκ ῥιζῶν. <span style="color:#b00e23">(21)</span>
  καὶ ἀναμνησθεὶς ὁ Πέτρος λέγει αὐτῷ· Ῥαββί, ἴδε ἡ συκῆ ἣν κατηράσω ἐξήρανται.
  <span style="color:#b00e23">(22)</span> καὶ ἀποκριθεὶς ὁ Ἰησοῦς λέγει αὐτοῖς·
  Ἔχετε πίστιν θεοῦ· <span style="color:#b00e23">(23)</span> ἀμὴν λέγω ὑμῖν ὅτι
  ὃς ἂν εἴπῃ τῷ ὄρει τούτῳ· Ἄρθητι καὶ βλήθητι εἰς τὴν θάλασσαν, καὶ μὴ
  διακριθῇ ἐν τῇ καρδίᾳ αὐτοῦ ἀλλὰ πιστεύῃ ὅτι ὃ λαλεῖ γίνεται, ἔσται αὐτῷ.
  <span style="color:#b00e23">(24)</span> διὰ τοῦτο λέγω ὑμῖν, πάντα ὅσα
  προσεύχεσθε καὶ αἰτεῖσθε, πιστεύετε ὅτι ἐλάβετε, καὶ ἔσται ὑμῖν. <span style=
  "color:#b00e23">(25)</span> καὶ ὅταν στήκετε προσευχόμενοι, ἀφίετε εἴ τι
  ἔχετε κατά τινος, ἵνα καὶ ὁ πατὴρ ὑμῶν ὁ ἐν τοῖς οὐρανοῖς ἀφῇ ὑμῖν τὰ
  παραπτώματα ὑμῶν. <span style="color:#b00e23">(26)</span> <span style=
  "color:#b00e23">(27)</span> Καὶ ἔρχονται πάλιν εἰς Ἱεροσόλυμα. καὶ ἐν τῷ ἱερῷ
  περιπατοῦντος αὐτοῦ ἔρχονται πρὸς αὐτὸν οἱ ἀρχιερεῖς καὶ οἱ γραμματεῖς καὶ οἱ
  πρεσβύτεροι <span style="color:#b00e23">(28)</span> καὶ ἔλεγον αὐτῷ· Ἐν ποίᾳ
  ἐξουσίᾳ ταῦτα ποιεῖς; ἢ τίς σοι ἔδωκεν τὴν ἐξουσίαν ταύτην ἵνα ταῦτα ποιῇς;
  <span style="color:#b00e23">(29)</span> ὁ δὲ Ἰησοῦς εἶπεν αὐτοῖς· Ἐπερωτήσω
  ὑμᾶς ἕνα λόγον, καὶ ἀποκρίθητέ μοι, καὶ ἐρῶ ὑμῖν ἐν ποίᾳ ἐξουσίᾳ ταῦτα ποιῶ·
  <span style="color:#b00e23">(30)</span> τὸ βάπτισμα τὸ Ἰωάννου ἐξ οὐρανοῦ ἦν
  ἢ ἐξ ἀνθρώπων; ἀποκρίθητέ μοι. <span style="color:#b00e23">(31)</span> καὶ
  διελογίζοντο πρὸς ἑαυτοὺς λέγοντες· Τί εἴπωμεν; ἐὰν εἴπωμεν· Ἐξ οὐρανοῦ,
  ἐρεῖ· Διὰ τί οὖν οὐκ ἐπιστεύσατε αὐτῷ; <span style=
  "color:#b00e23">(32)</span> ἀλλὰ εἴπωμεν· Ἐξ ἀνθρώπων;—ἐφοβοῦντο τὸν ὄχλον,
  ἅπαντες γὰρ εἶχον τὸν Ἰωάννην ὄντως ὅτι προφήτης ἦν. <span style=
  "color:#b00e23">(33)</span> καὶ ἀποκριθέντες τῷ Ἰησοῦ λέγουσιν· Οὐκ οἴδαμεν.
  καὶ ὁ Ἰησοῦς λέγει αὐτοῖς· Οὐδὲ ἐγὼ λέγω ὑμῖν ἐν ποίᾳ ἐξουσίᾳ ταῦτα ποιῶ.</p>

  <h3 id="gospel_of_st._mark12">12</h3>

  <p><span style="color:#b00e23">(1)</span> Καὶ ἤρξατο αὐτοῖς ἐν παραβολαῖς
  λαλεῖν· Ἀμπελῶνα ἄνθρωπος ἐφύτευσεν, καὶ περιέθηκεν φραγμὸν καὶ ὤρυξεν
  ὑπολήνιον καὶ ᾠκοδόμησεν πύργον, καὶ ἐξέδετο αὐτὸν γεωργοῖς, καὶ ἀπεδήμησεν.
  <span style="color:#b00e23">(2)</span> καὶ ἀπέστειλεν πρὸς τοὺς γεωργοὺς τῷ
  καιρῷ δοῦλον, ἵνα παρὰ τῶν γεωργῶν λάβῃ ἀπὸ τῶν καρπῶν τοῦ ἀμπελῶνος·
  <span style="color:#b00e23">(3)</span> καὶ λαβόντες αὐτὸν ἔδειραν καὶ
  ἀπέστειλαν κενόν. <span style="color:#b00e23">(4)</span> καὶ πάλιν ἀπέστειλεν
  πρὸς αὐτοὺς ἄλλον δοῦλον· κἀκεῖνον ἐκεφαλίωσαν καὶ ἠτίμασαν. <span style=
  "color:#b00e23">(5)</span> καὶ ἄλλον ἀπέστειλεν· κἀκεῖνον ἀπέκτειναν, καὶ
  πολλοὺς ἄλλους, οὓς μὲν δέροντες οὓς δὲ ἀποκτέννοντες. <span style=
  "color:#b00e23">(6)</span> ἔτι ἕνα εἶχεν, υἱὸν ἀγαπητόν· ἀπέστειλεν αὐτὸν
  ἔσχατον πρὸς αὐτοὺς λέγων ὅτι Ἐντραπήσονται τὸν υἱόν μου. <span style=
  "color:#b00e23">(7)</span> ἐκεῖνοι δὲ οἱ γεωργοὶ πρὸς ἑαυτοὺς εἶπαν ὅτι Οὗτός
  ἐστιν ὁ κληρονόμος· δεῦτε ἀποκτείνωμεν αὐτόν, καὶ ἡμῶν ἔσται ἡ κληρονομία.
  <span style="color:#b00e23">(8)</span> καὶ λαβόντες ἀπέκτειναν αὐτόν, καὶ
  ἐξέβαλον αὐτὸν ἔξω τοῦ ἀμπελῶνος. <span style="color:#b00e23">(9)</span> τί
  ποιήσει ὁ κύριος τοῦ ἀμπελῶνος; ἐλεύσεται καὶ ἀπολέσει τοὺς γεωργούς, καὶ
  δώσει τὸν ἀμπελῶνα ἄλλοις. <span style="color:#b00e23">(10)</span> οὐδὲ τὴν
  γραφὴν ταύτην ἀνέγνωτε· Λίθον ὃν ἀπεδοκίμασαν οἱ οἰκοδομοῦντες, οὗτος ἐγενήθη
  εἰς κεφαλὴν γωνίας· <span style="color:#b00e23">(11)</span> παρὰ κυρίου
  ἐγένετο αὕτη, καὶ ἔστιν θαυμαστὴ ἐν ὀφθαλμοῖς ἡμῶν; <span style=
  "color:#b00e23">(12)</span> Καὶ ἐζήτουν αὐτὸν κρατῆσαι, καὶ ἐφοβήθησαν τὸν
  ὄχλον, ἔγνωσαν γὰρ ὅτι πρὸς αὐτοὺς τὴν παραβολὴν εἶπεν. καὶ ἀφέντες αὐτὸν
  ἀπῆλθον. <span style="color:#b00e23">(13)</span> Καὶ ἀποστέλλουσιν πρὸς αὐτόν
  τινας τῶν Φαρισαίων καὶ τῶν Ἡρῳδιανῶν ἵνα αὐτὸν ἀγρεύσωσιν λόγῳ. <span style=
  "color:#b00e23">(14)</span> καὶ ἐλθόντες λέγουσιν αὐτῷ· Διδάσκαλε, οἴδαμεν
  ὅτι ἀληθὴς εἶ καὶ οὐ μέλει σοι περὶ οὐδενός, οὐ γὰρ βλέπεις εἰς πρόσωπον
  ἀνθρώπων, ἀλλʼ ἐπʼ ἀληθείας τὴν ὁδὸν τοῦ θεοῦ διδάσκεις· ἔξεστιν δοῦναι
  κῆνσον Καίσαρι ἢ οὔ; δῶμεν ἢ μὴ δῶμεν; <span style=
  "color:#b00e23">(15)</span> ὁ δὲ εἰδὼς αὐτῶν τὴν ὑπόκρισιν εἶπεν αὐτοῖς· Τί
  με πειράζετε; φέρετέ μοι δηνάριον ἵνα ἴδω. <span style=
  "color:#b00e23">(16)</span> οἱ δὲ ἤνεγκαν. καὶ λέγει αὐτοῖς· Τίνος ἡ εἰκὼν
  αὕτη καὶ ἡ ἐπιγραφή; οἱ δὲ εἶπαν αὐτῷ· Καίσαρος. <span style=
  "color:#b00e23">(17)</span> ὁ δὲ Ἰησοῦς εἶπεν αὐτοῖς· Τὰ Καίσαρος ἀπόδοτε
  Καίσαρι καὶ τὰ τοῦ θεοῦ τῷ θεῷ. καὶ ἐξεθαύμαζον ἐπʼ αὐτῷ. <span style=
  "color:#b00e23">(18)</span> Καὶ ἔρχονται Σαδδουκαῖοι πρὸς αὐτόν, οἵτινες
  λέγουσιν ἀνάστασιν μὴ εἶναι, καὶ ἐπηρώτων αὐτὸν λέγοντες· <span style=
  "color:#b00e23">(19)</span> Διδάσκαλε, Μωϋσῆς ἔγραψεν ἡμῖν ὅτι ἐάν τινος
  ἀδελφὸς ἀποθάνῃ καὶ καταλίπῃ γυναῖκα καὶ μὴ ἀφῇ τέκνον, ἵνα λάβῃ ὁ ἀδελφὸς
  αὐτοῦ τὴν γυναῖκα καὶ ἐξαναστήσῃ σπέρμα τῷ ἀδελφῷ αὐτοῦ. <span style=
  "color:#b00e23">(20)</span> ἑπτὰ ἀδελφοὶ ἦσαν· καὶ ὁ πρῶτος ἔλαβεν γυναῖκα,
  καὶ ἀποθνῄσκων οὐκ ἀφῆκεν σπέρμα· <span style="color:#b00e23">(21)</span> καὶ
  ὁ δεύτερος ἔλαβεν αὐτήν, καὶ ἀπέθανεν μὴ καταλιπὼν σπέρμα, καὶ ὁ τρίτος
  ὡσαύτως· <span style="color:#b00e23">(22)</span> καὶ οἱ ἑπτὰ οὐκ ἀφῆκαν
  σπέρμα· ἔσχατον πάντων καὶ ἡ γυνὴ ἀπέθανεν. <span style=
  "color:#b00e23">(23)</span> ἐν τῇ ἀναστάσει ὅταν ἀναστῶσιν τίνος αὐτῶν ἔσται
  γυνή; οἱ γὰρ ἑπτὰ ἔσχον αὐτὴν γυναῖκα. <span style=
  "color:#b00e23">(24)</span> ἔφη αὐτοῖς ὁ Ἰησοῦς· Οὐ διὰ τοῦτο πλανᾶσθε μὴ
  εἰδότες τὰς γραφὰς μηδὲ τὴν δύναμιν τοῦ θεοῦ; <span style=
  "color:#b00e23">(25)</span> ὅταν γὰρ ἐκ νεκρῶν ἀναστῶσιν, οὔτε γαμοῦσιν οὔτε
  γαμίζονται, ἀλλʼ εἰσὶν ὡς ἄγγελοι ἐν τοῖς οὐρανοῖς· <span style=
  "color:#b00e23">(26)</span> περὶ δὲ τῶν νεκρῶν ὅτι ἐγείρονται οὐκ ἀνέγνωτε ἐν
  τῇ βίβλῳ Μωϋσέως ἐπὶ τοῦ βάτου πῶς εἶπεν αὐτῷ ὁ θεὸς λέγων· Ἐγὼ ὁ θεὸς Ἀβραὰμ
  καὶ ὁ θεὸς Ἰσαὰκ καὶ ὁ θεὸς Ἰακώβ; <span style="color:#b00e23">(27)</span>
  οὐκ ἔστιν θεὸς νεκρῶν ἀλλὰ ζώντων· πολὺ πλανᾶσθε. <span style=
  "color:#b00e23">(28)</span> Καὶ προσελθὼν εἷς τῶν γραμματέων ἀκούσας αὐτῶν
  συζητούντων, ἰδὼν ὅτι καλῶς ἀπεκρίθη αὐτοῖς, ἐπηρώτησεν αὐτόν· Ποία ἐστὶν
  ἐντολὴ πρώτη πάντων; <span style="color:#b00e23">(29)</span> ἀπεκρίθη ὁ
  Ἰησοῦς ὅτι Πρώτη ἐστίν· Ἄκουε, Ἰσραήλ, κύριος ὁ θεὸς ἡμῶν κύριος εἷς ἐστιν,
  <span style="color:#b00e23">(30)</span> καὶ ἀγαπήσεις κύριον τὸν θεόν σου ἐξ
  ὅλης τῆς καρδίας σου καὶ ἐξ ὅλης τῆς ψυχῆς σου καὶ ἐξ ὅλης τῆς διανοίας σου
  καὶ ἐξ ὅλης τῆς ἰσχύος σου. <span style="color:#b00e23">(31)</span> δευτέρα
  αὕτη· Ἀγαπήσεις τὸν πλησίον σου ὡς σεαυτόν. μείζων τούτων ἄλλη ἐντολὴ οὐκ
  ἔστιν. <span style="color:#b00e23">(32)</span> καὶ εἶπεν αὐτῷ ὁ γραμματεύς·
  Καλῶς, διδάσκαλε, ἐπʼ ἀληθείας εἶπες ὅτι εἷς ἐστιν καὶ οὐκ ἔστιν ἄλλος πλὴν
  αὐτοῦ· <span style="color:#b00e23">(33)</span> καὶ τὸ ἀγαπᾶν αὐτὸν ἐξ ὅλης
  τῆς καρδίας καὶ ἐξ ὅλης τῆς συνέσεως καὶ ἐξ ὅλης τῆς ἰσχύος καὶ τὸ ἀγαπᾶν τὸν
  πλησίον ὡς ἑαυτὸν περισσότερόν ἐστιν πάντων τῶν ὁλοκαυτωμάτων καὶ θυσιῶν.
  <span style="color:#b00e23">(34)</span> καὶ ὁ Ἰησοῦς ἰδὼν αὐτὸν ὅτι νουνεχῶς
  ἀπεκρίθη εἶπεν αὐτῷ· Οὐ μακρὰν εἶ ἀπὸ τῆς βασιλείας τοῦ θεοῦ. καὶ οὐδεὶς
  οὐκέτι ἐτόλμα αὐτὸν ἐπερωτῆσαι. <span style="color:#b00e23">(35)</span> Καὶ
  ἀποκριθεὶς ὁ Ἰησοῦς ἔλεγεν διδάσκων ἐν τῷ ἱερῷ· Πῶς λέγουσιν οἱ γραμματεῖς
  ὅτι ὁ χριστὸς υἱὸς Δαυίδ ἐστιν; <span style="color:#b00e23">(36)</span> αὐτὸς
  Δαυὶδ εἶπεν ἐν τῷ πνεύματι τῷ ἁγίῳ· Εἶπεν κύριος τῷ κυρίῳ μου· Κάθου ἐκ
  δεξιῶν μου ἕως ἂν θῶ τοὺς ἐχθρούς σου ὑποκάτω τῶν ποδῶν σου. <span style=
  "color:#b00e23">(37)</span> αὐτὸς Δαυὶδ λέγει αὐτὸν κύριον, καὶ πόθεν αὐτοῦ
  ἐστιν υἱός; καὶ ὁ πολὺς ὄχλος ἤκουεν αὐτοῦ ἡδέως. <span style=
  "color:#b00e23">(38)</span> Καὶ ἐν τῇ διδαχῇ αὐτοῦ ἔλεγεν· Βλέπετε ἀπὸ τῶν
  γραμματέων τῶν θελόντων ἐν στολαῖς περιπατεῖν καὶ ἀσπασμοὺς ἐν ταῖς ἀγοραῖς
  <span style="color:#b00e23">(39)</span> καὶ πρωτοκαθεδρίας ἐν ταῖς συναγωγαῖς
  καὶ πρωτοκλισίας ἐν τοῖς δείπνοις, <span style="color:#b00e23">(40)</span> οἱ
  κατεσθίοντες τὰς οἰκίας τῶν χηρῶν καὶ προφάσει μακρὰ προσευχόμενοι· οὗτοι
  λήμψονται περισσότερον κρίμα. <span style="color:#b00e23">(41)</span> Καὶ
  καθίσας κατέναντι τοῦ γαζοφυλακίου ἐθεώρει πῶς ὁ ὄχλος βάλλει χαλκὸν εἰς τὸ
  γαζοφυλάκιον· καὶ πολλοὶ πλούσιοι ἔβαλλον πολλά· <span style=
  "color:#b00e23">(42)</span> καὶ ἐλθοῦσα μία χήρα πτωχὴ ἔβαλεν λεπτὰ δύο, ὅ
  ἐστιν κοδράντης. <span style="color:#b00e23">(43)</span> καὶ προσκαλεσάμενος
  τοὺς μαθητὰς αὐτοῦ εἶπεν αὐτοῖς· Ἀμὴν λέγω ὑμῖν ὅτι ἡ χήρα αὕτη ἡ πτωχὴ
  πλεῖον πάντων ἔβαλεν τῶν βαλλόντων εἰς τὸ γαζοφυλάκιον· <span style=
  "color:#b00e23">(44)</span> πάντες γὰρ ἐκ τοῦ περισσεύοντος αὐτοῖς ἔβαλον,
  αὕτη δὲ ἐκ τῆς ὑστερήσεως αὐτῆς πάντα ὅσα εἶχεν ἔβαλεν, ὅλον τὸν βίον
  αὐτῆς.</p>

  <h3 id="gospel_of_st._mark13">13</h3>

  <p><span style="color:#b00e23">(1)</span> Καὶ ἐκπορευομένου αὐτοῦ ἐκ τοῦ
  ἱεροῦ λέγει αὐτῷ εἷς τῶν μαθητῶν αὐτοῦ· Διδάσκαλε, ἴδε ποταποὶ λίθοι καὶ
  ποταπαὶ οἰκοδομαί. <span style="color:#b00e23">(2)</span> καὶ ὁ Ἰησοῦς εἶπεν
  αὐτῷ· Βλέπεις ταύτας τὰς μεγάλας οἰκοδομάς; οὐ μὴ ἀφεθῇ ὧδε λίθος ἐπὶ λίθον
  ὃς οὐ μὴ καταλυθῇ. <span style="color:#b00e23">(3)</span> Καὶ καθημένου αὐτοῦ
  εἰς τὸ Ὄρος τῶν Ἐλαιῶν κατέναντι τοῦ ἱεροῦ ἐπηρώτα αὐτὸν κατʼ ἰδίαν Πέτρος
  καὶ Ἰάκωβος καὶ Ἰωάννης καὶ Ἀνδρέας· <span style="color:#b00e23">(4)</span>
  Εἰπὸν ἡμῖν πότε ταῦτα ἔσται, καὶ τί τὸ σημεῖον ὅταν μέλλῃ ταῦτα συντελεῖσθαι
  πάντα. <span style="color:#b00e23">(5)</span> ὁ δὲ Ἰησοῦς ἤρξατο λέγειν
  αὐτοῖς· Βλέπετε μή τις ὑμᾶς πλανήσῃ· <span style="color:#b00e23">(6)</span>
  πολλοὶ ἐλεύσονται ἐπὶ τῷ ὀνόματί μου λέγοντες ὅτι Ἐγώ εἰμι, καὶ πολλοὺς
  πλανήσουσιν. <span style="color:#b00e23">(7)</span> ὅταν δὲ ἀκούσητε πολέμους
  καὶ ἀκοὰς πολέμων, μὴ θροεῖσθε· δεῖ γενέσθαι, ἀλλʼ οὔπω τὸ τέλος.
  <span style="color:#b00e23">(8)</span> ἐγερθήσεται γὰρ ἔθνος ἐπʼ ἔθνος καὶ
  βασιλεία ἐπὶ βασιλείαν, ἔσονται σεισμοὶ κατὰ τόπους, ἔσονται λιμοί· ἀρχὴ
  ὠδίνων ταῦτα. <span style="color:#b00e23">(9)</span> βλέπετε δὲ ὑμεῖς
  ἑαυτούς· παραδώσουσιν ὑμᾶς εἰς συνέδρια καὶ εἰς συναγωγὰς δαρήσεσθε καὶ ἐπὶ
  ἡγεμόνων καὶ βασιλέων σταθήσεσθε ἕνεκεν ἐμοῦ εἰς μαρτύριον αὐτοῖς.
  <span style="color:#b00e23">(10)</span> καὶ εἰς πάντα τὰ ἔθνη πρῶτον δεῖ
  κηρυχθῆναι τὸ εὐαγγέλιον. <span style="color:#b00e23">(11)</span> καὶ ὅταν
  ἄγωσιν ὑμᾶς παραδιδόντες, μὴ προμεριμνᾶτε τί λαλήσητε, ἀλλʼ ὃ ἐὰν δοθῇ ὑμῖν
  ἐν ἐκείνῃ τῇ ὥρᾳ τοῦτο λαλεῖτε, οὐ γάρ ἐστε ὑμεῖς οἱ λαλοῦντες ἀλλὰ τὸ πνεῦμα
  τὸ ἅγιον. <span style="color:#b00e23">(12)</span> καὶ παραδώσει ἀδελφὸς
  ἀδελφὸν εἰς θάνατον καὶ πατὴρ τέκνον, καὶ ἐπαναστήσονται τέκνα ἐπὶ γονεῖς καὶ
  θανατώσουσιν αὐτούς· <span style="color:#b00e23">(13)</span> καὶ ἔσεσθε
  μισούμενοι ὑπὸ πάντων διὰ τὸ ὄνομά μου. ὁ δὲ ὑπομείνας εἰς τέλος οὗτος
  σωθήσεται. <span style="color:#b00e23">(14)</span> Ὅταν δὲ ἴδητε τὸ βδέλυγμα
  τῆς ἐρημώσεως ἑστηκότα ὅπου οὐ δεῖ, ὁ ἀναγινώσκων νοείτω, τότε οἱ ἐν τῇ
  Ἰουδαίᾳ φευγέτωσαν εἰς τὰ ὄρη, <span style="color:#b00e23">(15)</span> ὁ ἐπὶ
  τοῦ δώματος μὴ καταβάτω μηδὲ εἰσελθάτω τι ἆραι ἐκ τῆς οἰκίας αὐτοῦ,
  <span style="color:#b00e23">(16)</span> καὶ ὁ εἰς τὸν ἀγρὸν μὴ ἐπιστρεψάτω
  εἰς τὰ ὀπίσω ἆραι τὸ ἱμάτιον αὐτοῦ. <span style="color:#b00e23">(17)</span>
  οὐαὶ δὲ ταῖς ἐν γαστρὶ ἐχούσαις καὶ ταῖς θηλαζούσαις ἐν ἐκείναις ταῖς
  ἡμέραις. <span style="color:#b00e23">(18)</span> προσεύχεσθε δὲ ἵνα μὴ
  γένηται χειμῶνος· <span style="color:#b00e23">(19)</span> ἔσονται γὰρ αἱ
  ἡμέραι ἐκεῖναι θλῖψις οἵα οὐ γέγονεν τοιαύτη ἀπʼ ἀρχῆς κτίσεως ἣν ἔκτισεν ὁ
  θεὸς ἕως τοῦ νῦν καὶ οὐ μὴ γένηται. <span style="color:#b00e23">(20)</span>
  καὶ εἰ μὴ ἐκολόβωσεν κύριος τὰς ἡμέρας, οὐκ ἂν ἐσώθη πᾶσα σάρξ. ἀλλὰ διὰ τοὺς
  ἐκλεκτοὺς οὓς ἐξελέξατο ἐκολόβωσεν τὰς ἡμέρας. <span style=
  "color:#b00e23">(21)</span> καὶ τότε ἐάν τις ὑμῖν εἴπῃ· Ἴδε ὧδε ὁ χριστός,
  Ἴδε ἐκεῖ, μὴ πιστεύετε· <span style="color:#b00e23">(22)</span> ἐγερθήσονται
  γὰρ ψευδόχριστοι καὶ ψευδοπροφῆται καὶ δώσουσιν σημεῖα καὶ τέρατα πρὸς τὸ
  ἀποπλανᾶν εἰ δυνατὸν τοὺς ἐκλεκτούς· <span style="color:#b00e23">(23)</span>
  ὑμεῖς δὲ βλέπετε· προείρηκα ὑμῖν πάντα. <span style=
  "color:#b00e23">(24)</span> Ἀλλὰ ἐν ἐκείναις ταῖς ἡμέραις μετὰ τὴν θλῖψιν
  ἐκείνην ὁ ἥλιος σκοτισθήσεται, καὶ ἡ σελήνη οὐ δώσει τὸ φέγγος αὐτῆς,
  <span style="color:#b00e23">(25)</span> καὶ οἱ ἀστέρες ἔσονται ἐκ τοῦ οὐρανοῦ
  πίπτοντες, καὶ αἱ δυνάμεις αἱ ἐν τοῖς οὐρανοῖς σαλευθήσονται. <span style=
  "color:#b00e23">(26)</span> καὶ τότε ὄψονται τὸν υἱὸν τοῦ ἀνθρώπου ἐρχόμενον
  ἐν νεφέλαις μετὰ δυνάμεως πολλῆς καὶ δόξης· <span style=
  "color:#b00e23">(27)</span> καὶ τότε ἀποστελεῖ τοὺς ἀγγέλους καὶ ἐπισυνάξει
  τοὺς ἐκλεκτοὺς ἐκ τῶν τεσσάρων ἀνέμων ἀπʼ ἄκρου γῆς ἕως ἄκρου οὐρανοῦ.
  <span style="color:#b00e23">(28)</span> Ἀπὸ δὲ τῆς συκῆς μάθετε τὴν
  παραβολήν· ὅταν ἤδη ὁ κλάδος αὐτῆς ἁπαλὸς γένηται καὶ ἐκφύῃ τὰ φύλλα,
  γινώσκετε ὅτι ἐγγὺς τὸ θέρος ἐστίν· <span style="color:#b00e23">(29)</span>
  οὕτως καὶ ὑμεῖς, ὅταν ἴδητε ταῦτα γινόμενα, γινώσκετε ὅτι ἐγγύς ἐστιν ἐπὶ
  θύραις. <span style="color:#b00e23">(30)</span> ἀμὴν λέγω ὑμῖν ὅτι οὐ μὴ
  παρέλθῃ ἡ γενεὰ αὕτη μέχρις οὗ ταῦτα πάντα γένηται. <span style=
  "color:#b00e23">(31)</span> ὁ οὐρανὸς καὶ ἡ γῆ παρελεύσονται, οἱ δὲ λόγοι μου
  οὐ μὴ παρελεύσονται. <span style="color:#b00e23">(32)</span> Περὶ δὲ τῆς
  ἡμέρας ἐκείνης ἢ τῆς ὥρας οὐδεὶς οἶδεν, οὐδὲ οἱ ἄγγελοι ἐν οὐρανῷ οὐδὲ ὁ
  υἱός, εἰ μὴ ὁ πατήρ. <span style="color:#b00e23">(33)</span> βλέπετε
  ἀγρυπνεῖτε, οὐκ οἴδατε γὰρ πότε ὁ καιρός ἐστιν· <span style=
  "color:#b00e23">(34)</span> ὡς ἄνθρωπος ἀπόδημος ἀφεὶς τὴν οἰκίαν αὐτοῦ καὶ
  δοὺς τοῖς δούλοις αὐτοῦ τὴν ἐξουσίαν, ἑκάστῳ τὸ ἔργον αὐτοῦ, καὶ τῷ θυρωρῷ
  ἐνετείλατο ἵνα γρηγορῇ. <span style="color:#b00e23">(35)</span> γρηγορεῖτε
  οὖν, οὐκ οἴδατε γὰρ πότε ὁ κύριος τῆς οἰκίας ἔρχεται, ἢ ὀψὲ ἢ μεσονύκτιον ἢ
  ἀλεκτοροφωνίας ἢ πρωΐ, <span style="color:#b00e23">(36)</span> μὴ ἐλθὼν
  ἐξαίφνης εὕρῃ ὑμᾶς καθεύδοντας· <span style="color:#b00e23">(37)</span> ὃ δὲ
  ὑμῖν λέγω πᾶσιν λέγω· γρηγορεῖτε.</p>

  <h3 id="gospel_of_st._mark14">14</h3>

  <p><span style="color:#b00e23">(1)</span> Ἦν δὲ τὸ πάσχα καὶ τὰ ἄζυμα μετὰ
  δύο ἡμέρας. καὶ ἐζήτουν οἱ ἀρχιερεῖς καὶ οἱ γραμματεῖς πῶς αὐτὸν ἐν δόλῳ
  κρατήσαντες ἀποκτείνωσιν, <span style="color:#b00e23">(2)</span> ἔλεγον γάρ·
  Μὴ ἐν τῇ ἑορτῇ, μήποτε ἔσται θόρυβος τοῦ λαοῦ. <span style=
  "color:#b00e23">(3)</span> Καὶ ὄντος αὐτοῦ ἐν Βηθανίᾳ ἐν τῇ οἰκίᾳ Σίμωνος τοῦ
  λεπροῦ κατακειμένου αὐτοῦ ἦλθεν γυνὴ ἔχουσα ἀλάβαστρον μύρου νάρδου πιστικῆς
  πολυτελοῦς· συντρίψασα τὴν ἀλάβαστρον κατέχεεν αὐτοῦ τῆς κεφαλῆς.
  <span style="color:#b00e23">(4)</span> ἦσαν δέ τινες ἀγανακτοῦντες πρὸς
  ἑαυτούς· Εἰς τί ἡ ἀπώλεια αὕτη τοῦ μύρου γέγονεν; <span style=
  "color:#b00e23">(5)</span> ἠδύνατο γὰρ τοῦτο τὸ μύρον πραθῆναι ἐπάνω δηναρίων
  τριακοσίων καὶ δοθῆναι τοῖς πτωχοῖς· καὶ ἐνεβριμῶντο αὐτῇ. <span style=
  "color:#b00e23">(6)</span> ὁ δὲ Ἰησοῦς εἶπεν· Ἄφετε αὐτήν· τί αὐτῇ κόπους
  παρέχετε; καλὸν ἔργον ἠργάσατο ἐν ἐμοί· <span style=
  "color:#b00e23">(7)</span> πάντοτε γὰρ τοὺς πτωχοὺς ἔχετε μεθʼ ἑαυτῶν, καὶ
  ὅταν θέλητε δύνασθε αὐτοῖς εὖ ποιῆσαι, ἐμὲ δὲ οὐ πάντοτε ἔχετε· <span style=
  "color:#b00e23">(8)</span> ὃ ἔσχεν ἐποίησεν, προέλαβεν μυρίσαι τὸ σῶμά μου
  εἰς τὸν ἐνταφιασμόν. <span style="color:#b00e23">(9)</span> ἀμὴν δὲ λέγω
  ὑμῖν, ὅπου ἐὰν κηρυχθῇ τὸ εὐαγγέλιον εἰς ὅλον τὸν κόσμον, καὶ ὃ ἐποίησεν αὕτη
  λαληθήσεται εἰς μνημόσυνον αὐτῆς. <span style="color:#b00e23">(10)</span> Καὶ
  Ἰούδας Ἰσκαριὼθ ὁ εἷς τῶν δώδεκα ἀπῆλθεν πρὸς τοὺς ἀρχιερεῖς ἵνα αὐτὸν
  παραδοῖ αὐτοῖς. <span style="color:#b00e23">(11)</span> οἱ δὲ ἀκούσαντες
  ἐχάρησαν καὶ ἐπηγγείλαντο αὐτῷ ἀργύριον δοῦναι. καὶ ἐζήτει πῶς αὐτὸν εὐκαίρως
  παραδοῖ. <span style="color:#b00e23">(12)</span> Καὶ τῇ πρώτῃ ἡμέρᾳ τῶν
  ἀζύμων, ὅτε τὸ πάσχα ἔθυον, λέγουσιν αὐτῷ οἱ μαθηταὶ αὐτοῦ· Ποῦ θέλεις
  ἀπελθόντες ἑτοιμάσωμεν ἵνα φάγῃς τὸ πάσχα; <span style=
  "color:#b00e23">(13)</span> καὶ ἀποστέλλει δύο τῶν μαθητῶν αὐτοῦ καὶ λέγει
  αὐτοῖς· Ὑπάγετε εἰς τὴν πόλιν, καὶ ἀπαντήσει ὑμῖν ἄνθρωπος κεράμιον ὕδατος
  βαστάζων· ἀκολουθήσατε αὐτῷ, <span style="color:#b00e23">(14)</span> καὶ ὅπου
  ἐὰν εἰσέλθῃ εἴπατε τῷ οἰκοδεσπότῃ ὅτι Ὁ διδάσκαλος λέγει· Ποῦ ἐστιν τὸ
  κατάλυμά μου ὅπου τὸ πάσχα μετὰ τῶν μαθητῶν μου φάγω; <span style=
  "color:#b00e23">(15)</span> καὶ αὐτὸς ὑμῖν δείξει ἀνάγαιον μέγα ἐστρωμένον
  ἕτοιμον· καὶ ἐκεῖ ἑτοιμάσατε ἡμῖν. <span style="color:#b00e23">(16)</span>
  καὶ ἐξῆλθον οἱ μαθηταὶ καὶ ἦλθον εἰς τὴν πόλιν καὶ εὗρον καθὼς εἶπεν αὐτοῖς,
  καὶ ἡτοίμασαν τὸ πάσχα. <span style="color:#b00e23">(17)</span> Καὶ ὀψίας
  γενομένης ἔρχεται μετὰ τῶν δώδεκα. <span style="color:#b00e23">(18)</span>
  καὶ ἀνακειμένων αὐτῶν καὶ ἐσθιόντων ὁ Ἰησοῦς εἶπεν· Ἀμὴν λέγω ὑμῖν ὅτι εἷς ἐξ
  ὑμῶν παραδώσει με ὁ ἐσθίων μετʼ ἐμοῦ. <span style="color:#b00e23">(19)</span>
  ἤρξαντο λυπεῖσθαι καὶ λέγειν αὐτῷ εἷς κατὰ εἷς· Μήτι ἐγώ; <span style=
  "color:#b00e23">(20)</span> ὁ δὲ εἶπεν αὐτοῖς· Εἷς τῶν δώδεκα, ὁ ἐμβαπτόμενος
  μετʼ ἐμοῦ εἰς τὸ τρύβλιον· <span style="color:#b00e23">(21)</span> ὅτι ὁ μὲν
  υἱὸς τοῦ ἀνθρώπου ὑπάγει καθὼς γέγραπται περὶ αὐτοῦ, οὐαὶ δὲ τῷ ἀνθρώπῳ
  ἐκείνῳ διʼ οὗ ὁ υἱὸς τοῦ ἀνθρώπου παραδίδοται· καλὸν αὐτῷ εἰ οὐκ ἐγεννήθη ὁ
  ἄνθρωπος ἐκεῖνος. <span style="color:#b00e23">(22)</span> Καὶ ἐσθιόντων αὐτῶν
  λαβὼν ἄρτον εὐλογήσας ἔκλασεν καὶ ἔδωκεν αὐτοῖς καὶ εἶπεν· Λάβετε, τοῦτό
  ἐστιν τὸ σῶμά μου. <span style="color:#b00e23">(23)</span> καὶ λαβὼν ποτήριον
  εὐχαριστήσας ἔδωκεν αὐτοῖς, καὶ ἔπιον ἐξ αὐτοῦ πάντες. <span style=
  "color:#b00e23">(24)</span> καὶ εἶπεν αὐτοῖς· Τοῦτό ἐστιν τὸ αἷμά μου τῆς
  διαθήκης τὸ ἐκχυννόμενον ὑπὲρ πολλῶν. <span style="color:#b00e23">(25)</span>
  ἀμὴν λέγω ὑμῖν ὅτι οὐκέτι οὐ μὴ πίω ἐκ τοῦ γενήματος τῆς ἀμπέλου ἕως τῆς
  ἡμέρας ἐκείνης ὅταν αὐτὸ πίνω καινὸν ἐν τῇ βασιλείᾳ τοῦ θεοῦ. <span style=
  "color:#b00e23">(26)</span> Καὶ ὑμνήσαντες ἐξῆλθον εἰς τὸ Ὄρος τῶν Ἐλαιῶν.
  <span style="color:#b00e23">(27)</span> Καὶ λέγει αὐτοῖς ὁ Ἰησοῦς ὅτι Πάντες
  σκανδαλισθήσεσθε, ὅτι γέγραπται· Πατάξω τὸν ποιμένα, καὶ τὰ πρόβατα
  διασκορπισθήσονται. <span style="color:#b00e23">(28)</span> ἀλλὰ μετὰ τὸ
  ἐγερθῆναί με προάξω ὑμᾶς εἰς τὴν Γαλιλαίαν. <span style=
  "color:#b00e23">(29)</span> ὁ δὲ Πέτρος ἔφη αὐτῷ· Εἰ καὶ πάντες
  σκανδαλισθήσονται, ἀλλʼ οὐκ ἐγώ. <span style="color:#b00e23">(30)</span> καὶ
  λέγει αὐτῷ ὁ Ἰησοῦς· Ἀμὴν λέγω σοι ὅτι σὺ σήμερον ταύτῃ τῇ νυκτὶ πρὶν ἢ δὶς
  ἀλέκτορα φωνῆσαι τρίς με ἀπαρνήσῃ. <span style="color:#b00e23">(31)</span> ὁ
  δὲ ἐκπερισσῶς ἐλάλει· Ἐὰν δέῃ με συναποθανεῖν σοι, οὐ μή σε ἀπαρνήσομαι.
  ὡσαύτως δὲ καὶ πάντες ἔλεγον. <span style="color:#b00e23">(32)</span> Καὶ
  ἔρχονται εἰς χωρίον οὗ τὸ ὄνομα Γεθσημανί, καὶ λέγει τοῖς μαθηταῖς αὐτοῦ·
  Καθίσατε ὧδε ἕως προσεύξωμαι. <span style="color:#b00e23">(33)</span> καὶ
  παραλαμβάνει τὸν Πέτρον καὶ Ἰάκωβον καὶ Ἰωάννην μετʼ αὐτοῦ, καὶ ἤρξατο
  ἐκθαμβεῖσθαι καὶ ἀδημονεῖν, <span style="color:#b00e23">(34)</span> καὶ λέγει
  αὐτοῖς· Περίλυπός ἐστιν ἡ ψυχή μου ἕως θανάτου· μείνατε ὧδε καὶ γρηγορεῖτε.
  <span style="color:#b00e23">(35)</span> καὶ προελθὼν μικρὸν ἔπιπτεν ἐπὶ τῆς
  γῆς, καὶ προσηύχετο ἵνα εἰ δυνατόν ἐστιν παρέλθῃ ἀπʼ αὐτοῦ ἡ ὥρα,
  <span style="color:#b00e23">(36)</span> καὶ ἔλεγεν· Αββα ὁ πατήρ, πάντα
  δυνατά σοι· παρένεγκε τὸ ποτήριον τοῦτο ἀπʼ ἐμοῦ· ἀλλʼ οὐ τί ἐγὼ θέλω ἀλλὰ τί
  σύ. <span style="color:#b00e23">(37)</span> καὶ ἔρχεται καὶ εὑρίσκει αὐτοὺς
  καθεύδοντας, καὶ λέγει τῷ Πέτρῳ· Σίμων, καθεύδεις; οὐκ ἴσχυσας μίαν ὥραν
  γρηγορῆσαι; <span style="color:#b00e23">(38)</span> γρηγορεῖτε καὶ
  προσεύχεσθε, ἵνα μὴ ἔλθητε εἰς πειρασμόν· τὸ μὲν πνεῦμα πρόθυμον ἡ δὲ σὰρξ
  ἀσθενής. <span style="color:#b00e23">(39)</span> καὶ πάλιν ἀπελθὼν προσηύξατο
  τὸν αὐτὸν λόγον εἰπών. <span style="color:#b00e23">(40)</span> καὶ πάλιν
  ἐλθὼν εὗρεν αὐτοὺς καθεύδοντας, ἦσαν γὰρ αὐτῶν οἱ ὀφθαλμοὶ καταβαρυνόμενοι,
  καὶ οὐκ ᾔδεισαν τί ἀποκριθῶσιν αὐτῷ. <span style="color:#b00e23">(41)</span>
  καὶ ἔρχεται τὸ τρίτον καὶ λέγει αὐτοῖς· Καθεύδετε τὸ λοιπὸν καὶ ἀναπαύεσθε·
  ἀπέχει· ἦλθεν ἡ ὥρα, ἰδοὺ παραδίδοται ὁ υἱὸς τοῦ ἀνθρώπου εἰς τὰς χεῖρας τῶν
  ἁμαρτωλῶν. <span style="color:#b00e23">(42)</span> ἐγείρεσθε ἄγωμεν· ἰδοὺ ὁ
  παραδιδούς με ἤγγικεν. <span style="color:#b00e23">(43)</span> Καὶ εὐθὺς ἔτι
  αὐτοῦ λαλοῦντος παραγίνεται Ἰούδας εἷς τῶν δώδεκα καὶ μετʼ αὐτοῦ ὄχλος μετὰ
  μαχαιρῶν καὶ ξύλων παρὰ τῶν ἀρχιερέων καὶ τῶν γραμματέων καὶ τῶν πρεσβυτέρων.
  <span style="color:#b00e23">(44)</span> δεδώκει δὲ ὁ παραδιδοὺς αὐτὸν
  σύσσημον αὐτοῖς λέγων· Ὃν ἂν φιλήσω αὐτός ἐστιν· κρατήσατε αὐτὸν καὶ ἀπάγετε
  ἀσφαλῶς. <span style="color:#b00e23">(45)</span> καὶ ἐλθὼν εὐθὺς προσελθὼν
  αὐτῷ λέγει· Ῥαββί, καὶ κατεφίλησεν αὐτόν. <span style=
  "color:#b00e23">(46)</span> οἱ δὲ ἐπέβαλαν τὰς χεῖρας αὐτῷ καὶ ἐκράτησαν
  αὐτόν. <span style="color:#b00e23">(47)</span> εἷς δέ τις τῶν παρεστηκότων
  σπασάμενος τὴν μάχαιραν ἔπαισεν τὸν δοῦλον τοῦ ἀρχιερέως καὶ ἀφεῖλεν αὐτοῦ τὸ
  ὠτάριον. <span style="color:#b00e23">(48)</span> καὶ ἀποκριθεὶς ὁ Ἰησοῦς
  εἶπεν αὐτοῖς· Ὡς ἐπὶ λῃστὴν ἐξήλθατε μετὰ μαχαιρῶν καὶ ξύλων συλλαβεῖν με;
  <span style="color:#b00e23">(49)</span> καθʼ ἡμέραν ἤμην πρὸς ὑμᾶς ἐν τῷ ἱερῷ
  διδάσκων καὶ οὐκ ἐκρατήσατέ με· ἀλλʼ ἵνα πληρωθῶσιν αἱ γραφαί. <span style=
  "color:#b00e23">(50)</span> καὶ ἀφέντες αὐτὸν ἔφυγον πάντες. <span style=
  "color:#b00e23">(51)</span> Καὶ νεανίσκος τις συνηκολούθει αὐτῷ
  περιβεβλημένος σινδόνα ἐπὶ γυμνοῦ, καὶ κρατοῦσιν αὐτόν, <span style=
  "color:#b00e23">(52)</span> ὁ δὲ καταλιπὼν τὴν σινδόνα γυμνὸς ἔφυγεν.
  <span style="color:#b00e23">(53)</span> Καὶ ἀπήγαγον τὸν Ἰησοῦν πρὸς τὸν
  ἀρχιερέα, καὶ συνέρχονται πάντες οἱ ἀρχιερεῖς καὶ οἱ πρεσβύτεροι καὶ οἱ
  γραμματεῖς. <span style="color:#b00e23">(54)</span> καὶ ὁ Πέτρος ἀπὸ μακρόθεν
  ἠκολούθησεν αὐτῷ ἕως ἔσω εἰς τὴν αὐλὴν τοῦ ἀρχιερέως καὶ ἦν συγκαθήμενος μετὰ
  τῶν ὑπηρετῶν καὶ θερμαινόμενος πρὸς τὸ φῶς. <span style=
  "color:#b00e23">(55)</span> οἱ δὲ ἀρχιερεῖς καὶ ὅλον τὸ συνέδριον ἐζήτουν
  κατὰ τοῦ Ἰησοῦ μαρτυρίαν εἰς τὸ θανατῶσαι αὐτόν, καὶ οὐχ ηὕρισκον·
  <span style="color:#b00e23">(56)</span> πολλοὶ γὰρ ἐψευδομαρτύρουν κατʼ
  αὐτοῦ, καὶ ἴσαι αἱ μαρτυρίαι οὐκ ἦσαν. <span style=
  "color:#b00e23">(57)</span> καί τινες ἀναστάντες ἐψευδομαρτύρουν κατʼ αὐτοῦ
  λέγοντες <span style="color:#b00e23">(58)</span> ὅτι Ἡμεῖς ἠκούσαμεν αὐτοῦ
  λέγοντος ὅτι Ἐγὼ καταλύσω τὸν ναὸν τοῦτον τὸν χειροποίητον καὶ διὰ τριῶν
  ἡμερῶν ἄλλον ἀχειροποίητον οἰκοδομήσω· <span style=
  "color:#b00e23">(59)</span> καὶ οὐδὲ οὕτως ἴση ἦν ἡ μαρτυρία αὐτῶν.
  <span style="color:#b00e23">(60)</span> καὶ ἀναστὰς ὁ ἀρχιερεὺς εἰς μέσον
  ἐπηρώτησεν τὸν Ἰησοῦν λέγων· Οὐκ ἀποκρίνῃ οὐδέν; τί οὗτοί σου
  καταμαρτυροῦσιν; <span style="color:#b00e23">(61)</span> ὁ δὲ ἐσιώπα καὶ οὐκ
  ἀπεκρίνατο οὐδέν. πάλιν ὁ ἀρχιερεὺς ἐπηρώτα αὐτὸν καὶ λέγει αὐτῷ· Σὺ εἶ ὁ
  χριστὸς ὁ υἱὸς τοῦ εὐλογητοῦ; <span style="color:#b00e23">(62)</span> ὁ δὲ
  Ἰησοῦς εἶπεν· Ἐγώ εἰμι, καὶ ὄψεσθε τὸν υἱὸν τοῦ ἀνθρώπου ἐκ δεξιῶν καθήμενον
  τῆς δυνάμεως καὶ ἐρχόμενον μετὰ τῶν νεφελῶν τοῦ οὐρανοῦ. <span style=
  "color:#b00e23">(63)</span> ὁ δὲ ἀρχιερεὺς διαρρήξας τοὺς χιτῶνας αὐτοῦ
  λέγει· Τί ἔτι χρείαν ἔχομεν μαρτύρων; <span style="color:#b00e23">(64)</span>
  ἠκούσατε τῆς βλασφημίας· τί ὑμῖν φαίνεται; οἱ δὲ πάντες κατέκριναν αὐτὸν
  ἔνοχον εἶναι θανάτου. <span style="color:#b00e23">(65)</span> καὶ ἤρξαντό
  τινες ἐμπτύειν αὐτῷ καὶ περικαλύπτειν αὐτοῦ τὸ πρόσωπον καὶ κολαφίζειν αὐτὸν
  καὶ λέγειν αὐτῷ· Προφήτευσον, καὶ οἱ ὑπηρέται ῥαπίσμασιν αὐτὸν ἔλαβον.
  <span style="color:#b00e23">(66)</span> Καὶ ὄντος τοῦ Πέτρου κάτω ἐν τῇ αὐλῇ
  ἔρχεται μία τῶν παιδισκῶν τοῦ ἀρχιερέως, <span style=
  "color:#b00e23">(67)</span> καὶ ἰδοῦσα τὸν Πέτρον θερμαινόμενον ἐμβλέψασα
  αὐτῷ λέγει· Καὶ σὺ μετὰ τοῦ Ναζαρηνοῦ ἦσθα τοῦ Ἰησοῦ· <span style=
  "color:#b00e23">(68)</span> ὁ δὲ ἠρνήσατο λέγων· Οὔτε οἶδα οὔτε ἐπίσταμαι σὺ
  τί λέγεις, καὶ ἐξῆλθεν ἔξω εἰς τὸ προαύλιον καὶ ἀλέκτωρ ἐφώνησεν.
  <span style="color:#b00e23">(69)</span> καὶ ἡ παιδίσκη ἰδοῦσα αὐτὸν ἤρξατο
  πάλιν λέγειν τοῖς παρεστῶσιν ὅτι Οὗτος ἐξ αὐτῶν ἐστιν. <span style=
  "color:#b00e23">(70)</span> ὁ δὲ πάλιν ἠρνεῖτο. καὶ μετὰ μικρὸν πάλιν οἱ
  παρεστῶτες ἔλεγον τῷ Πέτρῳ· Ἀληθῶς ἐξ αὐτῶν εἶ, καὶ γὰρ Γαλιλαῖος εἶ καὶ ἡ
  λαλιά σου ὁμοιάζει· <span style="color:#b00e23">(71)</span> ὁ δὲ ἤρξατο
  ἀναθεματίζειν καὶ ὀμνύναι ὅτι Οὐκ οἶδα τὸν ἄνθρωπον τοῦτον ὃν λέγετε.
  <span style="color:#b00e23">(72)</span> καὶ εὐθὺς ἐκ δευτέρου ἀλέκτωρ
  ἐφώνησεν· καὶ ἀνεμνήσθη ὁ Πέτρος τὸ ῥῆμα ὡς εἶπεν αὐτῷ ὁ Ἰησοῦς ὅτι Πρὶν
  ἀλέκτορα φωνῆσαι δὶς τρίς με ἀπαρνήσῃ, καὶ ἐπιβαλὼν ἔκλαιεν.</p>

  <h3 id="gospel_of_st._mark15">15</h3>

  <p><span style="color:#b00e23">(1)</span> Καὶ εὐθὺς πρωῒ συμβούλιον
  ποιήσαντες οἱ ἀρχιερεῖς μετὰ τῶν πρεσβυτέρων καὶ γραμματέων καὶ ὅλον τὸ
  συνέδριον δήσαντες τὸν Ἰησοῦν ἀπήνεγκαν καὶ παρέδωκαν Πιλάτῳ. <span style=
  "color:#b00e23">(2)</span> καὶ ἐπηρώτησεν αὐτὸν ὁ Πιλᾶτος· Σὺ εἶ ὁ βασιλεὺς
  τῶν Ἰουδαίων; ὁ δὲ ἀποκριθεὶς αὐτῷ λέγει· Σὺ λέγεις. <span style=
  "color:#b00e23">(3)</span> καὶ κατηγόρουν αὐτοῦ οἱ ἀρχιερεῖς πολλά.
  <span style="color:#b00e23">(4)</span> ὁ δὲ Πιλᾶτος πάλιν ἐπηρώτα αὐτὸν
  λέγων· Οὐκ ἀποκρίνῃ οὐδέν; ἴδε πόσα σου κατηγοροῦσιν. <span style=
  "color:#b00e23">(5)</span> ὁ δὲ Ἰησοῦς οὐκέτι οὐδὲν ἀπεκρίθη, ὥστε θαυμάζειν
  τὸν Πιλᾶτον. <span style="color:#b00e23">(6)</span> Κατὰ δὲ ἑορτὴν ἀπέλυεν
  αὐτοῖς ἕνα δέσμιον ὃν παρῃτοῦντο. <span style="color:#b00e23">(7)</span> ἦν
  δὲ ὁ λεγόμενος Βαραββᾶς μετὰ τῶν στασιαστῶν δεδεμένος οἵτινες ἐν τῇ στάσει
  φόνον πεποιήκεισαν. <span style="color:#b00e23">(8)</span> καὶ ἀναβὰς ὁ ὄχλος
  ἤρξατο αἰτεῖσθαι καθὼς ἐποίει αὐτοῖς. <span style="color:#b00e23">(9)</span>
  ὁ δὲ Πιλᾶτος ἀπεκρίθη αὐτοῖς λέγων· Θέλετε ἀπολύσω ὑμῖν τὸν βασιλέα τῶν
  Ἰουδαίων; <span style="color:#b00e23">(10)</span> ἐγίνωσκεν γὰρ ὅτι διὰ
  φθόνον παραδεδώκεισαν αὐτὸν οἱ ἀρχιερεῖς. <span style=
  "color:#b00e23">(11)</span> οἱ δὲ ἀρχιερεῖς ἀνέσεισαν τὸν ὄχλον ἵνα μᾶλλον
  τὸν Βαραββᾶν ἀπολύσῃ αὐτοῖς. <span style="color:#b00e23">(12)</span> ὁ δὲ
  Πιλᾶτος πάλιν ἀποκριθεὶς ἔλεγεν αὐτοῖς· Τί οὖν θέλετε ποιήσω ὃν λέγετε τὸν
  βασιλέα τῶν Ἰουδαίων; <span style="color:#b00e23">(13)</span> οἱ δὲ πάλιν
  ἔκραξαν· Σταύρωσον αὐτόν. <span style="color:#b00e23">(14)</span> ὁ δὲ
  Πιλᾶτος ἔλεγεν αὐτοῖς· Τί γὰρ ἐποίησεν κακόν; οἱ δὲ περισσῶς ἔκραξαν·
  Σταύρωσον αὐτόν. <span style="color:#b00e23">(15)</span> ὁ δὲ Πιλᾶτος
  βουλόμενος τῷ ὄχλῳ τὸ ἱκανὸν ποιῆσαι ἀπέλυσεν αὐτοῖς τὸν Βαραββᾶν, καὶ
  παρέδωκεν τὸν Ἰησοῦν φραγελλώσας ἵνα σταυρωθῇ. <span style=
  "color:#b00e23">(16)</span> Οἱ δὲ στρατιῶται ἀπήγαγον αὐτὸν ἔσω τῆς αὐλῆς, ὅ
  ἐστιν πραιτώριον, καὶ συγκαλοῦσιν ὅλην τὴν σπεῖραν. <span style=
  "color:#b00e23">(17)</span> καὶ ἐνδιδύσκουσιν αὐτὸν πορφύραν καὶ περιτιθέασιν
  αὐτῷ πλέξαντες ἀκάνθινον στέφανον· <span style="color:#b00e23">(18)</span>
  καὶ ἤρξαντο ἀσπάζεσθαι αὐτόν· Χαῖρε, βασιλεῦ τῶν Ἰουδαίων· <span style=
  "color:#b00e23">(19)</span> καὶ ἔτυπτον αὐτοῦ τὴν κεφαλὴν καλάμῳ καὶ ἐνέπτυον
  αὐτῷ, καὶ τιθέντες τὰ γόνατα προσεκύνουν αὐτῷ. <span style=
  "color:#b00e23">(20)</span> καὶ ὅτε ἐνέπαιξαν αὐτῷ, ἐξέδυσαν αὐτὸν τὴν
  πορφύραν καὶ ἐνέδυσαν αὐτὸν τὰ ἱμάτια τὰ ἴδια. καὶ ἐξάγουσιν αὐτὸν ἵνα
  σταυρώσωσιν αὐτόν. <span style="color:#b00e23">(21)</span> Καὶ ἀγγαρεύουσιν
  παράγοντά τινα Σίμωνα Κυρηναῖον ἐρχόμενον ἀπʼ ἀγροῦ, τὸν πατέρα Ἀλεξάνδρου
  καὶ Ῥούφου, ἵνα ἄρῃ τὸν σταυρὸν αὐτοῦ. <span style=
  "color:#b00e23">(22)</span> καὶ φέρουσιν αὐτὸν ἐπὶ τὸν Γολγοθᾶν τόπον, ὅ
  ἐστιν μεθερμηνευόμενον Κρανίου Τόπος. <span style="color:#b00e23">(23)</span>
  καὶ ἐδίδουν αὐτῷ ἐσμυρνισμένον οἶνον, ὃς δὲ οὐκ ἔλαβεν. <span style=
  "color:#b00e23">(24)</span> καὶ σταυροῦσιν αὐτὸν καὶ διαμερίζονται τὰ ἱμάτια
  αὐτοῦ, βάλλοντες κλῆρον ἐπʼ αὐτὰ τίς τί ἄρῃ. <span style=
  "color:#b00e23">(25)</span> Ἦν δὲ ὥρα τρίτη καὶ ἐσταύρωσαν αὐτόν.
  <span style="color:#b00e23">(26)</span> καὶ ἦν ἡ ἐπιγραφὴ τῆς αἰτίας αὐτοῦ
  ἐπιγεγραμμένη· Ὁ βασιλεὺς τῶν Ἰουδαίων. <span style=
  "color:#b00e23">(27)</span> καὶ σὺν αὐτῷ σταυροῦσιν δύο λῃστάς, ἕνα ἐκ δεξιῶν
  καὶ ἕνα ἐξ εὐωνύμων αὐτοῦ. <span style="color:#b00e23">(28)</span>
  <span style="color:#b00e23">(29)</span> Καὶ οἱ παραπορευόμενοι ἐβλασφήμουν
  αὐτὸν κινοῦντες τὰς κεφαλὰς αὐτῶν καὶ λέγοντες· Οὐὰ ὁ καταλύων τὸν ναὸν καὶ
  οἰκοδομῶν ἐν τρισὶν ἡμέραις, <span style="color:#b00e23">(30)</span> σῶσον
  σεαυτὸν καταβὰς ἀπὸ τοῦ σταυροῦ. <span style="color:#b00e23">(31)</span>
  ὁμοίως καὶ οἱ ἀρχιερεῖς ἐμπαίζοντες πρὸς ἀλλήλους μετὰ τῶν γραμματέων ἔλεγον·
  Ἄλλους ἔσωσεν, ἑαυτὸν οὐ δύναται σῶσαι· <span style=
  "color:#b00e23">(32)</span> ὁ χριστὸς ὁ βασιλεὺς Ἰσραὴλ καταβάτω νῦν ἀπὸ τοῦ
  σταυροῦ, ἵνα ἴδωμεν καὶ πιστεύσωμεν. καὶ οἱ συνεσταυρωμένοι σὺν αὐτῷ
  ὠνείδιζον αὐτόν. <span style="color:#b00e23">(33)</span> Καὶ γενομένης ὥρας
  ἕκτης σκότος ἐγένετο ἐφʼ ὅλην τὴν γῆν ἕως ὥρας ἐνάτης. <span style=
  "color:#b00e23">(34)</span> καὶ τῇ ἐνάτῃ ὥρᾳ ἐβόησεν ὁ Ἰησοῦς φωνῇ μεγάλῃ·
  Ἐλωῒ ἐλωῒ λεμὰ σαβαχθάνι; ὅ ἐστιν μεθερμηνευόμενον Ὁ θεός μου ὁ θεός μου, εἰς
  τί ἐγκατέλιπές με; <span style="color:#b00e23">(35)</span> καί τινες τῶν
  παρεστηκότων ἀκούσαντες ἔλεγον· Ἴδε Ἠλίαν φωνεῖ. <span style=
  "color:#b00e23">(36)</span> δραμὼν δέ τις καὶ γεμίσας σπόγγον ὄξους περιθεὶς
  καλάμῳ ἐπότιζεν αὐτόν, λέγων· Ἄφετε ἴδωμεν εἰ ἔρχεται Ἠλίας καθελεῖν αὐτόν.
  <span style="color:#b00e23">(37)</span> ὁ δὲ Ἰησοῦς ἀφεὶς φωνὴν μεγάλην
  ἐξέπνευσεν. <span style="color:#b00e23">(38)</span> καὶ τὸ καταπέτασμα τοῦ
  ναοῦ ἐσχίσθη εἰς δύο ἀπʼ ἄνωθεν ἕως κάτω. <span style=
  "color:#b00e23">(39)</span> ἰδὼν δὲ ὁ κεντυρίων ὁ παρεστηκὼς ἐξ ἐναντίας
  αὐτοῦ ὅτι οὕτως ἐξέπνευσεν εἶπεν· Ἀληθῶς οὗτος ὁ ἄνθρωπος υἱὸς θεοῦ ἦν.
  <span style="color:#b00e23">(40)</span> Ἦσαν δὲ καὶ γυναῖκες ἀπὸ μακρόθεν
  θεωροῦσαι, ἐν αἷς καὶ Μαρία ἡ Μαγδαληνὴ καὶ Μαρία ἡ Ἰακώβου τοῦ μικροῦ καὶ
  Ἰωσῆτος μήτηρ καὶ Σαλώμη, <span style="color:#b00e23">(41)</span> αἳ ὅτε ἦν
  ἐν τῇ Γαλιλαίᾳ ἠκολούθουν αὐτῷ καὶ διηκόνουν αὐτῷ, καὶ ἄλλαι πολλαὶ αἱ
  συναναβᾶσαι αὐτῷ εἰς Ἱεροσόλυμα. <span style="color:#b00e23">(42)</span> Καὶ
  ἤδη ὀψίας γενομένης, ἐπεὶ ἦν παρασκευή, ὅ ἐστιν προσάββατον, <span style=
  "color:#b00e23">(43)</span> ἐλθὼν Ἰωσὴφ ὁ ἀπὸ Ἁριμαθαίας εὐσχήμων βουλευτής,
  ὃς καὶ αὐτὸς ἦν προσδεχόμενος τὴν βασιλείαν τοῦ θεοῦ, τολμήσας εἰσῆλθεν πρὸς
  τὸν Πιλᾶτον καὶ ᾐτήσατο τὸ σῶμα τοῦ Ἰησοῦ. <span style=
  "color:#b00e23">(44)</span> ὁ δὲ Πιλᾶτος ἐθαύμασεν εἰ ἤδη τέθνηκεν, καὶ
  προσκαλεσάμενος τὸν κεντυρίωνα ἐπηρώτησεν αὐτὸν εἰ πάλαι ἀπέθανεν·
  <span style="color:#b00e23">(45)</span> καὶ γνοὺς ἀπὸ τοῦ κεντυρίωνος
  ἐδωρήσατο τὸ πτῶμα τῷ Ἰωσήφ. <span style="color:#b00e23">(46)</span> καὶ
  ἀγοράσας σινδόνα καθελὼν αὐτὸν ἐνείλησεν τῇ σινδόνι καὶ ἔθηκεν αὐτὸν ἐν
  μνημείῳ ὃ ἦν λελατομημένον ἐκ πέτρας, καὶ προσεκύλισεν λίθον ἐπὶ τὴν θύραν
  τοῦ μνημείου. <span style="color:#b00e23">(47)</span> ἡ δὲ Μαρία ἡ Μαγδαληνὴ
  καὶ Μαρία ἡ Ἰωσῆτος ἐθεώρουν ποῦ τέθειται.</p>

  <h3 id="gospel_of_st._mark16">16</h3>

  <p><span style="color:#b00e23">(1)</span> Καὶ διαγενομένου τοῦ σαββάτου Μαρία
  ἡ Μαγδαληνὴ καὶ Μαρία ἡ τοῦ Ἰακώβου καὶ Σαλώμη ἠγόρασαν ἀρώματα ἵνα ἐλθοῦσαι
  ἀλείψωσιν αὐτόν. <span style="color:#b00e23">(2)</span> καὶ λίαν πρωῒ τῇ μιᾷ
  τῶν σαββάτων ἔρχονται ἐπὶ τὸ μνημεῖον ἀνατείλαντος τοῦ ἡλίου. <span style=
  "color:#b00e23">(3)</span> καὶ ἔλεγον πρὸς ἑαυτάς· Τίς ἀποκυλίσει ἡμῖν τὸν
  λίθον ἐκ τῆς θύρας τοῦ μνημείου; <span style="color:#b00e23">(4)</span> καὶ
  ἀναβλέψασαι θεωροῦσιν ὅτι ἀποκεκύλισται ὁ λίθος, ἦν γὰρ μέγας σφόδρα.
  <span style="color:#b00e23">(5)</span> καὶ εἰσελθοῦσαι εἰς τὸ μνημεῖον εἶδον
  νεανίσκον καθήμενον ἐν τοῖς δεξιοῖς περιβεβλημένον στολὴν λευκήν, καὶ
  ἐξεθαμβήθησαν. <span style="color:#b00e23">(6)</span> ὁ δὲ λέγει αὐταῖς· Μὴ
  ἐκθαμβεῖσθε· Ἰησοῦν ζητεῖτε τὸν Ναζαρηνὸν τὸν ἐσταυρωμένον· ἠγέρθη, οὐκ ἔστιν
  ὧδε· ἴδε ὁ τόπος ὅπου ἔθηκαν αὐτόν· <span style="color:#b00e23">(7)</span>
  ἀλλὰ ὑπάγετε εἴπατε τοῖς μαθηταῖς αὐτοῦ καὶ τῷ Πέτρῳ ὅτι Προάγει ὑμᾶς εἰς τὴν
  Γαλιλαίαν· ἐκεῖ αὐτὸν ὄψεσθε, καθὼς εἶπεν ὑμῖν. <span style=
  "color:#b00e23">(8)</span> καὶ ἐξελθοῦσαι ἔφυγον ἀπὸ τοῦ μνημείου, εἶχεν γὰρ
  αὐτὰς τρόμος καὶ ἔκστασις· καὶ οὐδενὶ οὐδὲν εἶπαν, ἐφοβοῦντο γάρ. ⟦Πάντα δὲ
  τὰ παρηγγελμένα τοῖς περὶ τὸν Πέτρον συντόμως ἐξήγγειλαν. μετὰ δὲ ταῦτα καὶ
  αὐτὸς ὁ Ἰησοῦς ἀπὸ ἀνατολῆς καὶ ἄχρι δύσεως ἐξαπέστειλεν διʼ αὐτῶν τὸ ἱερὸν
  καὶ ἄφθαρτον κήρυγμα τῆς αἰωνίου σωτηρίας. ἀμήν.⟧ <span style=
  "color:#b00e23">(9)</span> ⟦Ἀναστὰς δὲ πρωῒ πρώτῃ σαββάτου ἐφάνη πρῶτον Μαρίᾳ
  τῇ Μαγδαληνῇ, παρʼ ἧς ἐκβεβλήκει ἑπτὰ δαιμόνια. <span style=
  "color:#b00e23">(10)</span> ἐκείνη πορευθεῖσα ἀπήγγειλεν τοῖς μετʼ αὐτοῦ
  γενομένοις πενθοῦσι καὶ κλαίουσιν· <span style="color:#b00e23">(11)</span>
  κἀκεῖνοι ἀκούσαντες ὅτι ζῇ καὶ ἐθεάθη ὑπʼ αὐτῆς ἠπίστησαν. <span style=
  "color:#b00e23">(12)</span> Μετὰ δὲ ταῦτα δυσὶν ἐξ αὐτῶν περιπατοῦσιν
  ἐφανερώθη ἐν ἑτέρᾳ μορφῇ πορευομένοις εἰς ἀγρόν· <span style=
  "color:#b00e23">(13)</span> κἀκεῖνοι ἀπελθόντες ἀπήγγειλαν τοῖς λοιποῖς· οὐδὲ
  ἐκείνοις ἐπίστευσαν. <span style="color:#b00e23">(14)</span> Ὕστερον δὲ
  ἀνακειμένοις αὐτοῖς τοῖς ἕνδεκα ἐφανερώθη, καὶ ὠνείδισεν τὴν ἀπιστίαν αὐτῶν
  καὶ σκληροκαρδίαν ὅτι τοῖς θεασαμένοις αὐτὸν ἐγηγερμένον οὐκ ἐπίστευσαν.
  <span style="color:#b00e23">(15)</span> καὶ εἶπεν αὐτοῖς· Πορευθέντες εἰς τὸν
  κόσμον ἅπαντα κηρύξατε τὸ εὐαγγέλιον πάσῃ τῇ κτίσει. <span style=
  "color:#b00e23">(16)</span> ὁ πιστεύσας καὶ βαπτισθεὶς σωθήσεται, ὁ δὲ
  ἀπιστήσας κατακριθήσεται. <span style="color:#b00e23">(17)</span> σημεῖα δὲ
  τοῖς πιστεύσασιν ταῦτα παρακολουθήσει, ἐν τῷ ὀνόματί μου δαιμόνια ἐκβαλοῦσιν,
  γλώσσαις λαλήσουσιν καιναῖς, <span style="color:#b00e23">(18)</span> ὄφεις
  ἀροῦσιν κἂν θανάσιμόν τι πίωσιν οὐ μὴ αὐτοὺς βλάψῃ, ἐπὶ ἀρρώστους χεῖρας
  ἐπιθήσουσιν καὶ καλῶς ἕξουσιν. <span style="color:#b00e23">(19)</span> Ὁ μὲν
  οὖν κύριος Ἰησοῦς μετὰ τὸ λαλῆσαι αὐτοῖς ἀνελήμφθη εἰς τὸν οὐρανὸν καὶ
  ἐκάθισεν ἐκ δεξιῶν τοῦ θεοῦ. <span style="color:#b00e23">(20)</span> ἐκεῖνοι
  δὲ ἐξελθόντες ἐκήρυξαν πανταχοῦ, τοῦ κυρίου συνεργοῦντος καὶ τὸν λόγον
  βεβαιοῦντος διὰ τῶν ἐπακολουθούντων σημείων.⟧</p>
</body>
</html>
